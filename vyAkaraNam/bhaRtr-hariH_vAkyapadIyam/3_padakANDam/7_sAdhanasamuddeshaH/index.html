<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कृते विश्वासटिप्पन्यः  | ७ साधनसमुद्देशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/" rel="alternate" type="application/rss+xml" title="संस्कृते विश्वासटिप्पन्यः" />
    <link href="/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/" rel="feed" type="application/rss+xml" title="संस्कृते विश्वासटिप्पन्यः" />

    <meta property="og:url" content="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/">
  <meta property="og:site_name" content="संस्कृते विश्वासटिप्पन्यः">
  <meta property="og:title" content="७ साधनसमुद्देशः">
  <meta property="og:description" content="विश्वास-प्रस्तुतिः स्वाश्रये समवेतानां तद्वद् एवाश्रयान्तरे ।
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥
मूलम् स्वाश्रये समवेतानां तद्वद् एवाश्रयान्तरे ।
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥
विश्वास-प्रस्तुतिः शक्तिमा त्रासम् ऊहस्य विश्वस्यानेकधर्मणः ।
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥
मूलम् शक्तिमा त्रासम् ऊहस्य विश्वस्यानेकधर्मणः ।
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥
विश्वास-प्रस्तुतिः साधनव्यवहारश् च बुद्ध्यवस्थानिबन्धनः ।
सन्न् असन् वार्थरूपेषु भेदो बुद्ध्या प्रकल्प्यते ॥ ३।७।३ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="vyakaranam">

  <meta itemprop="name" content="७ साधनसमुद्देशः">
  <meta itemprop="description" content="विश्वास-प्रस्तुतिः स्वाश्रये समवेतानां तद्वद् एवाश्रयान्तरे ।
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥
मूलम् स्वाश्रये समवेतानां तद्वद् एवाश्रयान्तरे ।
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥
विश्वास-प्रस्तुतिः शक्तिमा त्रासम् ऊहस्य विश्वस्यानेकधर्मणः ।
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥
मूलम् शक्तिमा त्रासम् ऊहस्य विश्वस्यानेकधर्मणः ।
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥
विश्वास-प्रस्तुतिः साधनव्यवहारश् च बुद्ध्यवस्थानिबन्धनः ।
सन्न् असन् वार्थरूपेषु भेदो बुद्ध्या प्रकल्प्यते ॥ ३।७।३ ॥">
  <meta itemprop="wordCount" content="16278">
  <meta name="twitter:card" content="summary">
  <meta name="twitter:title" content="७ साधनसमुद्देशः">
  <meta name="twitter:description" content="विश्वास-प्रस्तुतिः स्वाश्रये समवेतानां तद्वद् एवाश्रयान्तरे ।
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥
मूलम् स्वाश्रये समवेतानां तद्वद् एवाश्रयान्तरे ।
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥
विश्वास-प्रस्तुतिः शक्तिमा त्रासम् ऊहस्य विश्वस्यानेकधर्मणः ।
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥
मूलम् शक्तिमा त्रासम् ऊहस्य विश्वस्यानेकधर्मणः ।
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥
विश्वास-प्रस्तुतिः साधनव्यवहारश् च बुद्ध्यवस्थानिबन्धनः ।
सन्न् असन् वार्थरूपेषु भेदो बुद्ध्या प्रकल्प्यते ॥ ३।७।३ ॥">
<script type="text/javascript">
    
    let baseURL = "https:\/\/vishvAsa.github.io\/sanskrit\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/sanskrit\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/sanskrit\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/sanskrit\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/sanskrit\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/sanskrit\/vyAkaraNam\/bhaRtr-hariH_vAkyapadIyam\/3_padakANDam\/7_sAdhanasamuddeshaH\/".replace(basePath, "/");
  pageVars.pageParams = {};
  pageVars.pageSource = "vyAkaraNam\/bhaRtr-hariH_vAkyapadIyam\/3_padakANDam\/7_sAdhanasamuddeshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/sanskrit/webpack_dist/uiLib-bundle.js"></script>







    <link rel="stylesheet" href="/sanskrit/webpack_dist/uiLib.css">
<link rel="stylesheet" href="/sanskrit/css/uiLibPrint.css" media="print" >
<link rel="stylesheet" href="/sanskrit/css/fonts.css" >
<link rel="stylesheet" href="/sanskrit/css/@fortawesome/fontawesome-free/css/solid.min.css">

<link rel="stylesheet" href="/sanskrit/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/" />
<link rel="alternate" hreflang="sa-Deva" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">संस्कृते विश्वासटिप्पन्यः <br/> ७ साधनसमुद्देशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="७ साधनसमुद्देशः">७ साधनसमुद्देशः</h1>
    
    <a id="editLink" class="btn btn-primary noPrint"  href="https://github.com/vishvAsa/sanskrit/edit/content/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विश्वास-प्रस्तुतिः</summary>
<p>स्वाश्रये समवेतानां तद्वद् एवाश्रयान्तरे ।<br>
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥</p>
</details>
<details><summary>मूलम्</summary>
<p>स्वाश्रये समवेतानां तद्वद् एवाश्रयान्तरे ।<br>
क्रियाणाम् अभिनिष्पत्तौ सामर्थ्यं साधनं विदुः ॥ ३।७।१ ॥</p>
</details>
<details><summary>विश्वास-प्रस्तुतिः</summary>
<p>शक्तिमा त्रासम् ऊहस्य विश्वस्यानेकधर्मणः ।<br>
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥</p>
</details>
<details><summary>मूलम्</summary>
<p>शक्तिमा त्रासम् ऊहस्य विश्वस्यानेकधर्मणः ।<br>
सर्वदा सर्वथा भावात् क्व चित् किं चिद् विवक्ष्यते ॥ ३।७।२ ॥</p>
</details>
<details><summary>विश्वास-प्रस्तुतिः</summary>
<p>साधनव्यवहारश् च बुद्ध्यवस्थानिबन्धनः ।<br>
सन्न् असन् वार्थरूपेषु भेदो बुद्ध्या प्रकल्प्यते ॥ ३।७।३ ॥</p>
</details>
<details><summary>मूलम्</summary>
<p>साधनव्यवहारश् च बुद्ध्यवस्थानिबन्धनः ।<br>
सन्न् असन् वार्थरूपेषु भेदो बुद्ध्या प्रकल्प्यते ॥ ३।७।३ ॥</p>
</details>
<details><summary>विश्वास-प्रस्तुतिः</summary>
<p>बुद्ध्या समीहितैकत्वान् पञ्चालान् कुरुभिर् यदा ।<br>
पुनर् विभजते वक्ता तदापायः प्रतीयते ॥ ३।७।४ ॥</p>
</details>
<details><summary>मूलम्</summary>
<p>बुद्ध्या समीहितैकत्वान् पञ्चालान् कुरुभिर् यदा ।<br>
पुनर् विभजते वक्ता तदापायः प्रतीयते ॥ ३।७।४ ॥</p>
</details>
<details><summary>विश्वास-प्रस्तुतिः</summary>
<p>शब्दोपहितरूपांश् च बुद्धेर् विषयतां गतान् ।<br>
प्रत्यक्षम् इव कंसादीन् साधनत्वेन मन्यते ॥ ३।७।५ ॥</p>
</details>
<details><summary>मूलम्</summary>
<p>शब्दोपहितरूपांश् च बुद्धेर् विषयतां गतान् ।<br>
प्रत्यक्षम् इव कंसादीन् साधनत्वेन मन्यते ॥ ३।७।५ ॥</p>
</details>
<details><summary>विश्वास-प्रस्तुतिः</summary>
<p>बुद्धिप्रवृत्तिरूपं च समारोप्याभिधातृभिः ।<br>
अर्थेषु शक्तिभेदानां क्रियते परिकल्पना ॥ ३।७।६ ॥</p>
</details>
<details><summary>मूलम्</summary>
<p>बुद्धिप्रवृत्तिरूपं च समारोप्याभिधातृभिः ।<br>
अर्थेषु शक्तिभेदानां क्रियते परिकल्पना ॥ ३।७।६ ॥</p>
</details>
<details><summary>विश्वास-प्रस्तुतिः</summary>
<p>व्यक्तौ पदार्थे शब्दादेर् जन्यमानस्य कर्मणः ।<br>
साधनत्वं तथा सिद्धं बुद्धिरूपप्रकल्पितम् ॥ ३।७।७ ॥</p>
</details>
<details><summary>मूलम्</summary>
<p>व्यक्तौ पदार्थे शब्दादेर् जन्यमानस्य कर्मणः ।<br>
साधनत्वं तथा सिद्धं बुद्धिरूपप्रकल्पितम् ॥ ३।७।७ ॥</p>
</details>
<details><summary>विश्वास-प्रस्तुतिः</summary>
<p>स्वतन्त्रपरतन्त्रत्वे क्रमरूपं च दर्शितम् ।<br>
निरीहेष्व् अपि भावेषु कल्पनोपनिबन्धनम् ॥ ३।७।८ ॥</p>
</details>
<details><summary>मूलम्</summary>
<p>स्वतन्त्रपरतन्त्रत्वे क्रमरूपं च दर्शितम् ।<br>
निरीहेष्व् अपि भावेषु कल्पनोपनिबन्धनम् ॥ ३।७।८ ॥</p>
</details>
<details><summary>विश्वास-प्रस्तुतिः</summary>
<p>शक्तयः शक्तिमन्तश् च सर्वे संसर्गवादिनाम् ।<br>
भावास् तेष्व् अस्वशब्देषु साधनत्वं निरूप्यते ॥ ३।७।९ ॥</p>
</details>
<details><summary>मूलम्</summary>
<p>शक्तयः शक्तिमन्तश् च सर्वे संसर्गवादिनाम् ।<br>
भावास् तेष्व् अस्वशब्देषु साधनत्वं निरूप्यते ॥ ३।७।९ ॥</p>
</details>
<details><summary>विश्वास-प्रस्तुतिः</summary>
<p>घटस्य दृशिकर्मत्वे महत्त्वादीनि साधनम् ।<br>
रूपस्य दृशिकर्मत्वे रूपत्वादीनि साधनम् ॥ ३।७।१० ॥</p>
</details>
<details><summary>मूलम्</summary>
<p>घटस्य दृशिकर्मत्वे महत्त्वादीनि साधनम् ।<br>
रूपस्य दृशिकर्मत्वे रूपत्वादीनि साधनम् ॥ ३।७।१० ॥</p>
</details>
<details><summary>विश्वास-प्रस्तुतिः</summary>
<p>स्वैः सामान्यविशेषैश् च शक्तिमन्तो रसादयः ।<br>
नियतग्रहणा लोके शक्तयस् तास् तथाश्रयैः ॥ ३।७।११ ॥</p>
</details>
<details><summary>मूलम्</summary>
<p>स्वैः सामान्यविशेषैश् च शक्तिमन्तो रसादयः ।<br>
नियतग्रहणा लोके शक्तयस् तास् तथाश्रयैः ॥ ३।७।११ ॥</p>
</details>
<details><summary>विश्वास-प्रस्तुतिः</summary>
<p>इन्द्रियार्थमनःकर्तृ- सम्बन्धः साधनं क्व चित् ।<br>
यद् यदा यदनुग्राहि तत् तदा तत्र साधनम् ॥ ३।७।१२ ॥</p>
</details>
<details><summary>मूलम्</summary>
<p>इन्द्रियार्थमनःकर्तृ- सम्बन्धः साधनं क्व चित् ।<br>
यद् यदा यदनुग्राहि तत् तदा तत्र साधनम् ॥ ३।७।१२ ॥</p>
</details>
<details><summary>विश्वास-प्रस्तुतिः</summary>
<p>स्वशब्दैर् अभिधाने तु स धर्मोनाभिधीयते ।<br>
विभक्त्यादिभिर् एवासाव् उपकारः प्रतीयते ॥ ३।७।१३ ॥</p>
</details>
<details><summary>मूलम्</summary>
<p>स्वशब्दैर् अभिधाने तु स धर्मोनाभिधीयते ।<br>
विभक्त्यादिभिर् एवासाव् उपकारः प्रतीयते ॥ ३।७।१३ ॥</p>
</details>
<details><summary>विश्वास-प्रस्तुतिः</summary>
<p>निमित्तभावो भावानाम् उपकारार्थम् आश्रितः ।<br>
नतिर् आवर्जनेत्य् एवं सिद्धः साधनम् इष्यते ॥ ३।७।१४ ॥</p>
</details>
<details><summary>मूलम्</summary>
<p>निमित्तभावो भावानाम् उपकारार्थम् आश्रितः ।<br>
नतिर् आवर्जनेत्य् एवं सिद्धः साधनम् इष्यते ॥ ३।७।१४ ॥</p>
</details>
<details><summary>विश्वास-प्रस्तुतिः</summary>
<p>स तेभ्यो व्यतिरिक्तो वा तेषाम् आत्मैव वा तथा ।<br>
व्यतिरेकम् उपाश्रित्य साधनत्वेन कल्प्यते ॥ ३।७।१५ ॥</p>
</details>
<details><summary>मूलम्</summary>
<p>स तेभ्यो व्यतिरिक्तो वा तेषाम् आत्मैव वा तथा ।<br>
व्यतिरेकम् उपाश्रित्य साधनत्वेन कल्प्यते ॥ ३।७।१५ ॥</p>
</details>
<details><summary>विश्वास-प्रस्तुतिः</summary>
<p>सन्दर्शनं प्रार्थनायां व्यवसाये त्व् अनन्तरा ।<br>
व्यवसायस् तथारम्भे साधनत्वाय कल्पते ॥ ३।७।१६ ॥</p>
</details>
<details><summary>मूलम्</summary>
<p>सन्दर्शनं प्रार्थनायां व्यवसाये त्व् अनन्तरा ।<br>
व्यवसायस् तथारम्भे साधनत्वाय कल्पते ॥ ३।७।१६ ॥</p>
</details>
<details><summary>विश्वास-प्रस्तुतिः</summary>
<p>पूर्वस्मिन् या क्रिया सैव परस्मिन् साधनं मता ।<br>
सन्दर्शने तु चैतन्यं विशिष्टं साधनं विदुः ॥ ३।७।१७ ॥</p>
</details>
<details><summary>मूलम्</summary>
<p>पूर्वस्मिन् या क्रिया सैव परस्मिन् साधनं मता ।<br>
सन्दर्शने तु चैतन्यं विशिष्टं साधनं विदुः ॥ ३।७।१७ ॥</p>
</details>
<details><summary>विश्वास-प्रस्तुतिः</summary>
<p>निष्पत्तिमात्रे कर्तृत्वं सर्वत्रैवास्ति कारके ।<br>
व्यापारभेदापेक्षायां करणत्वादिसम्भवः ॥ ३।७।१८ ॥</p>
</details>
<details><summary>मूलम्</summary>
<p>निष्पत्तिमात्रे कर्तृत्वं सर्वत्रैवास्ति कारके ।<br>
व्यापारभेदापेक्षायां करणत्वादिसम्भवः ॥ ३।७।१८ ॥</p>
</details>
<details><summary>विश्वास-प्रस्तुतिः</summary>
<p>पुत्रस्य जन्मनि यथा पित्रोः कर्तृत्वम् उच्यते ।<br>
अयम् अस्याम् इयं त्व् अस्माद् इति भेदो विवक्षया ॥ ३।७।१९ ॥</p>
</details>
<details><summary>मूलम्</summary>
<p>पुत्रस्य जन्मनि यथा पित्रोः कर्तृत्वम् उच्यते ।<br>
अयम् अस्याम् इयं त्व् अस्माद् इति भेदो विवक्षया ॥ ३।७।१९ ॥</p>
</details>
<details><summary>विश्वास-प्रस्तुतिः</summary>
<p>गुणक्रियाणां कर्तारः कर्त्रा न्यक्कृतशक्तयः ।<br>
न्यक्तायाम् अपि सम्पूर्णैः स्वैर् व्यापारैः समन्विताः ॥ ३।७।२० ॥</p>
</details>
<details><summary>मूलम्</summary>
<p>गुणक्रियाणां कर्तारः कर्त्रा न्यक्कृतशक्तयः ।<br>
न्यक्तायाम् अपि सम्पूर्णैः स्वैर् व्यापारैः समन्विताः ॥ ३।७।२० ॥</p>
</details>
<details><summary>विश्वास-प्रस्तुतिः</summary>
<p>करणत्वादिभिर् ज्ञाताः क्रियाभेदानुपातिभिः ।<br>
स्वातन्त्र्यम् उत्तरं लब्ध्वा प्रधाने यान्ति कर्तृताम् ॥ ३।७।२१ ॥</p>
</details>
<details><summary>मूलम्</summary>
<p>करणत्वादिभिर् ज्ञाताः क्रियाभेदानुपातिभिः ।<br>
स्वातन्त्र्यम् उत्तरं लब्ध्वा प्रधाने यान्ति कर्तृताम् ॥ ३।७।२१ ॥</p>
</details>
<details><summary>विश्वास-प्रस्तुतिः</summary>
<p>यथा राज्ञा नियुक्तेषु योद्धृत्वं योद्धृषु स्थितम् ।<br>
तेषु वृत्तौ तु लभते राजा जयपराजयौ ॥ ३।७।२२ ॥</p>
</details>
<details><summary>मूलम्</summary>
<p>यथा राज्ञा नियुक्तेषु योद्धृत्वं योद्धृषु स्थितम् ।<br>
तेषु वृत्तौ तु लभते राजा जयपराजयौ ॥ ३।७।२२ ॥</p>
</details>
<details><summary>विश्वास-प्रस्तुतिः</summary>
<p>तथा कर्त्रा नियुक्तेषु सर्वेष्व् एकार्थकारिषु ।<br>
कर्तृत्वं करणत्वादेर् उत्तरं न विरुध्यते ॥ ३।७।२३ ॥</p>
</details>
<details><summary>मूलम्</summary>
<p>तथा कर्त्रा नियुक्तेषु सर्वेष्व् एकार्थकारिषु ।<br>
कर्तृत्वं करणत्वादेर् उत्तरं न विरुध्यते ॥ ३।७।२३ ॥</p>
</details>
<details><summary>विश्वास-प्रस्तुतिः</summary>
<p>अनाश्रिते तु व्यापारे निमित्तं हेतुर् इष्यते ।<br>
आश्रितावधिभावं तु लक्षणे लक्षणं विदुः ॥ ३।७।२४ ॥</p>
</details>
<details><summary>मूलम्</summary>
<p>अनाश्रिते तु व्यापारे निमित्तं हेतुर् इष्यते ।<br>
आश्रितावधिभावं तु लक्षणे लक्षणं विदुः ॥ ३।७।२४ ॥</p>
</details>
<details><summary>विश्वास-प्रस्तुतिः</summary>
<p>द्रव्यादिविषयो हेतुः कारकं नियतक्रियम् ।<br>
कर्ता कर्त्रन्तरापेक्षः क्रियायां हेतुर् इष्यते ॥ ३।७।२५ ॥</p>
</details>
<details><summary>मूलम्</summary>
<p>द्रव्यादिविषयो हेतुः कारकं नियतक्रियम् ।<br>
कर्ता कर्त्रन्तरापेक्षः क्रियायां हेतुर् इष्यते ॥ ३।७।२५ ॥</p>
</details>
<details><summary>विश्वास-प्रस्तुतिः</summary>
<p>क्रियायै करणं तस्य दृष्टः प्रतिनिधिस् तथा ।<br>
हेत्वर्था तु क्रिया तस्मान् न स प्रतिनिधीयते ॥ ३।७।२६ ॥</p>
</details>
<details><summary>मूलम्</summary>
<p>क्रियायै करणं तस्य दृष्टः प्रतिनिधिस् तथा ।<br>
हेत्वर्था तु क्रिया तस्मान् न स प्रतिनिधीयते ॥ ३।७।२६ ॥</p>
</details>
<details><summary>विश्वास-प्रस्तुतिः</summary>
<p>प्रातिलोम्यानुलोम्याभ्यां हेतुर् अर्थस्य साधकः ।<br>
तादर्थ्यम् आनुलोम्येन हेतुत्वानुगतं तु तत् ॥ ३।७।२७ ॥</p>
</details>
<details><summary>मूलम्</summary>
<p>प्रातिलोम्यानुलोम्याभ्यां हेतुर् अर्थस्य साधकः ।<br>
तादर्थ्यम् आनुलोम्येन हेतुत्वानुगतं तु तत् ॥ ३।७।२७ ॥</p>
</details>
<details><summary>विश्वास-प्रस्तुतिः</summary>
<p>सर्वत्र सहजा शक्तिर् यावद्द्रव्यम् अवस्थिता ।<br>
क्रियाकाले त्व् अभिव्यक्तेर् आश्रयाद् उपकारिणी ॥ ३।७।२८ ॥</p>
</details>
<details><summary>मूलम्</summary>
<p>सर्वत्र सहजा शक्तिर् यावद्द्रव्यम् अवस्थिता ।<br>
क्रियाकाले त्व् अभिव्यक्तेर् आश्रयाद् उपकारिणी ॥ ३।७।२८ ॥</p>
</details>
<details><summary>विश्वास-प्रस्तुतिः</summary>
<p>कुड्यस्यावरणे शक्तिर् अस्यादीनां विदारणे ।<br>
सर्वदा स तु सन् धर्मः क्रियाकाले निरूप्यते ॥ ३।७।२९ ॥</p>
</details>
<details><summary>मूलम्</summary>
<p>कुड्यस्यावरणे शक्तिर् अस्यादीनां विदारणे ।<br>
सर्वदा स तु सन् धर्मः क्रियाकाले निरूप्यते ॥ ३।७।२९ ॥</p>
</details>
<details><summary>विश्वास-प्रस्तुतिः</summary>
<p>स्वाङ्गसंयोगिनः पाशा दैत्यानां वारुणा यथा ।<br>
व्यज्यन्ते विजिगीषूणां द्रव्याणां शक्तयस् तथा ॥ ३।७।३० ॥</p>
</details>
<details><summary>मूलम्</summary>
<p>स्वाङ्गसंयोगिनः पाशा दैत्यानां वारुणा यथा ।<br>
व्यज्यन्ते विजिगीषूणां द्रव्याणां शक्तयस् तथा ॥ ३।७।३० ॥</p>
</details>
<details><summary>विश्वास-प्रस्तुतिः</summary>
<p>तैक्ष्ण्यगौरवकाठिन्य- संस्थानैः स्वैर् असिर् यदा ।<br>
छेद्यं प्रति व्याप्रियते शक्तिमान् गृह्यते तदा ॥ ३।७।३१ ॥</p>
</details>
<details><summary>मूलम्</summary>
<p>तैक्ष्ण्यगौरवकाठिन्य- संस्थानैः स्वैर् असिर् यदा ।<br>
छेद्यं प्रति व्याप्रियते शक्तिमान् गृह्यते तदा ॥ ३।७।३१ ॥</p>
</details>
<details><summary>विश्वास-प्रस्तुतिः</summary>
<p>प्राङ् निमित्तान्तरोद्भूतं क्रियायाः कैश् चिद् इष्यते ।<br>
साधनं सहजं कैश् चित् क्रियान्यैः पूर्वम् इष्यते ॥ ३।७।३२ ॥</p>
</details>
<details><summary>मूलम्</summary>
<p>प्राङ् निमित्तान्तरोद्भूतं क्रियायाः कैश् चिद् इष्यते ।<br>
साधनं सहजं कैश् चित् क्रियान्यैः पूर्वम् इष्यते ॥ ३।७।३२ ॥</p>
</details>
<details><summary>विश्वास-प्रस्तुतिः</summary>
<p>प्रवृत्तिर् एव प्रथमं क्व चिद् अप्य् अनपाश्रिता ।<br>
शक्तीर् एकाधिकरणे स्रोतोवद् अपकर्षति ॥ ३।७।३३ ॥</p>
</details>
<details><summary>मूलम्</summary>
<p>प्रवृत्तिर् एव प्रथमं क्व चिद् अप्य् अनपाश्रिता ।<br>
शक्तीर् एकाधिकरणे स्रोतोवद् अपकर्षति ॥ ३।७।३३ ॥</p>
</details>
<details><summary>विश्वास-प्रस्तुतिः</summary>
<p>अपूर्वं कालशक्तिं वा क्रियां वा कालम् एव वा ।<br>
तम् एवम्लक्सनम् भावम् के चिद् आहुह् कथम् च न ॥ ३।७।३४ ॥</p>
</details>
<details><summary>मूलम्</summary>
<p>अपूर्वं कालशक्तिं वा क्रियां वा कालम् एव वा ।<br>
तम् एवम्लक्सनम् भावम् के चिद् आहुह् कथम् च न ॥ ३।७।३४ ॥</p>
</details>
<details><summary>विश्वास-प्रस्तुतिः</summary>
<p>नित्याः षट् शक्तयो ऽन्येषां भेदाभेदसमन्विताः ।<br>
क्रियासंसिद्धये ऽर्थेषु जातिवत् समवस्थिताः ॥ ३।७।३५ ॥</p>
</details>
<details><summary>मूलम्</summary>
<p>नित्याः षट् शक्तयो ऽन्येषां भेदाभेदसमन्विताः ।<br>
क्रियासंसिद्धये ऽर्थेषु जातिवत् समवस्थिताः ॥ ३।७।३५ ॥</p>
</details>
<details><summary>विश्वास-प्रस्तुतिः</summary>
<p>द्रव्याकारादिभेदेन ताश् चापरिमिता इव ।<br>
दृश्यन्ते तत्त्वम् आसां तु षट् शक्तीर् नातिवर्तते ॥ ३।७।३६ ॥</p>
</details>
<details><summary>मूलम्</summary>
<p>द्रव्याकारादिभेदेन ताश् चापरिमिता इव ।<br>
दृश्यन्ते तत्त्वम् आसां तु षट् शक्तीर् नातिवर्तते ॥ ३।७।३६ ॥</p>
</details>
<details><summary>विश्वास-प्रस्तुतिः</summary>
<p>निमित्तभेदाद् एकैव भिन्ना शक्तिः प्रतीयते ।<br>
षोढा कर्तृत्वम् एवाहुस् तत्प्रवृत्तेर् निबन्धनम् ॥ ३।७।३७ ॥</p>
</details>
<details><summary>मूलम्</summary>
<p>निमित्तभेदाद् एकैव भिन्ना शक्तिः प्रतीयते ।<br>
षोढा कर्तृत्वम् एवाहुस् तत्प्रवृत्तेर् निबन्धनम् ॥ ३।७।३७ ॥</p>
</details>
<details><summary>विश्वास-प्रस्तुतिः</summary>
<p>तत्त्वे वा व्यतिरेके वा व्यतिरिक्तं तद् उच्यते ।<br>
शब्दप्रमाणको लोकः स शास्त्रेणानुगम्यते ॥ ३।७।३८ ॥</p>
</details>
<details><summary>मूलम्</summary>
<p>तत्त्वे वा व्यतिरेके वा व्यतिरिक्तं तद् उच्यते ।<br>
शब्दप्रमाणको लोकः स शास्त्रेणानुगम्यते ॥ ३।७।३८ ॥</p>
</details>
<details><summary>विश्वास-प्रस्तुतिः</summary>
<p>परमार्थे तु नैकत्वं पृथक्त्वाद् भिन्नलक्षणम् ।<br>
पृथक्त्वैकत्वरूपेण तत्त्वम् एव प्रकाशते ॥ ३।७।३९ ॥</p>
</details>
<details><summary>मूलम्</summary>
<p>परमार्थे तु नैकत्वं पृथक्त्वाद् भिन्नलक्षणम् ।<br>
पृथक्त्वैकत्वरूपेण तत्त्वम् एव प्रकाशते ॥ ३।७।३९ ॥</p>
</details>
<details><summary>विश्वास-प्रस्तुतिः</summary>
<p>यत् पृथक्त्वम् असन्दिग्धं तद् एकत्वान् न भिद्यते ।<br>
यद् एकत्वम् असन्दिग्धं तत् पृथक्त्वान् न भिद्यते ॥ ३।७।४० ॥</p>
</details>
<details><summary>मूलम्</summary>
<p>यत् पृथक्त्वम् असन्दिग्धं तद् एकत्वान् न भिद्यते ।<br>
यद् एकत्वम् असन्दिग्धं तत् पृथक्त्वान् न भिद्यते ॥ ३।७।४० ॥</p>
</details>
<details><summary>विश्वास-प्रस्तुतिः</summary>
<p>द्यौः क्षमा वायुर् आदित्यः सागराः सरितो दिशः ।<br>
अन्तःकरणतत्त्वस्य भागा बहिर् अवस्थिताः ॥ ३।७।४१ ॥</p>
</details>
<details><summary>मूलम्</summary>
<p>द्यौः क्षमा वायुर् आदित्यः सागराः सरितो दिशः ।<br>
अन्तःकरणतत्त्वस्य भागा बहिर् अवस्थिताः ॥ ३।७।४१ ॥</p>
</details>
<details><summary>विश्वास-प्रस्तुतिः</summary>
<p>कालविच्छेदरूपेण तद् एवैकम् अवस्थितम् ।<br>
स ह्य् अपूर्वापरो भावः क्रमरूपेण लक्ष्यते ॥ ३।७।४२ ॥</p>
</details>
<details><summary>मूलम्</summary>
<p>कालविच्छेदरूपेण तद् एवैकम् अवस्थितम् ।<br>
स ह्य् अपूर्वापरो भावः क्रमरूपेण लक्ष्यते ॥ ३।७।४२ ॥</p>
</details>
<details><summary>विश्वास-प्रस्तुतिः</summary>
<p>दृष्टो ह्य् अव्यतिरेके ऽपि व्यतिरेको ऽन्वये ऽसति ।<br>
वृक्षाद्यर्थान्वयस् तस्माद् विभक्त्यर्थो ऽन्य इष्यते ॥ ३।७।४३ ॥</p>
</details>
<details><summary>मूलम्</summary>
<p>दृष्टो ह्य् अव्यतिरेके ऽपि व्यतिरेको ऽन्वये ऽसति ।<br>
वृक्षाद्यर्थान्वयस् तस्माद् विभक्त्यर्थो ऽन्य इष्यते ॥ ३।७।४३ ॥</p>
</details>
<details><summary>विश्वास-प्रस्तुतिः</summary>
<p>सामान्यं कारकं तस्य सप्ताद्या भेदयोनयः ।<br>
षट् कर्माख्यादिभेदेन शेषभेदस् तु सप्तमी ॥ ३।७।४४ ॥</p>
</details>
<details><summary>मूलम्</summary>
<p>सामान्यं कारकं तस्य सप्ताद्या भेदयोनयः ।<br>
षट् कर्माख्यादिभेदेन शेषभेदस् तु सप्तमी ॥ ३।७।४४ ॥</p>
</details>
<p>कर्माधिकारः</p>
<details><summary>विश्वास-प्रस्तुतिः</summary>
<p>निर्वर्त्यं च विकार्यं च प्राप्यं चेति त्रिधा मतम् ।<br>
तत्रेप्सिततमं कर्म चतुर्धान्यत् तु कल्पितम् ॥ ३।७।४५ ॥</p>
</details>
<details><summary>मूलम्</summary>
<p>निर्वर्त्यं च विकार्यं च प्राप्यं चेति त्रिधा मतम् ।<br>
तत्रेप्सिततमं कर्म चतुर्धान्यत् तु कल्पितम् ॥ ३।७।४५ ॥</p>
</details>
<details><summary>विश्वास-प्रस्तुतिः</summary>
<p>औदासीन्येन यत् प्राप्यं यच् च कर्तुर् अनीप्सितम् ।<br>
सञ्ज्ञान्तरैर् अनाख्यातं यद् यच् चाप्य् अन्यपूर्वकम् ॥ ३।७।४६ ॥</p>
</details>
<details><summary>मूलम्</summary>
<p>औदासीन्येन यत् प्राप्यं यच् च कर्तुर् अनीप्सितम् ।<br>
सञ्ज्ञान्तरैर् अनाख्यातं यद् यच् चाप्य् अन्यपूर्वकम् ॥ ३।७।४६ ॥</p>
</details>
<details><summary>विश्वास-प्रस्तुतिः</summary>
<p>सती वाविद्यमाना वा प्रकृतिः परिणामिनी ।<br>
यस्य नाश्रियते तस्य निर्वर्त्यत्वं प्रचक्षते ॥ ३।७।४७ ॥</p>
</details>
<details><summary>मूलम्</summary>
<p>सती वाविद्यमाना वा प्रकृतिः परिणामिनी ।<br>
यस्य नाश्रियते तस्य निर्वर्त्यत्वं प्रचक्षते ॥ ३।७।४७ ॥</p>
</details>
<details><summary>विश्वास-प्रस्तुतिः</summary>
<p>प्रकृतेस् तु विवक्षायां विकार्यं कैश् चिद् अन्यथा ।<br>
निर्वर्त्यं च विकार्यं च कर्म शास्त्रे प्रदर्शितम् ॥ ३।७।४८ ॥</p>
</details>
<details><summary>मूलम्</summary>
<p>प्रकृतेस् तु विवक्षायां विकार्यं कैश् चिद् अन्यथा ।<br>
निर्वर्त्यं च विकार्यं च कर्म शास्त्रे प्रदर्शितम् ॥ ३।७।४८ ॥</p>
</details>
<details><summary>विश्वास-प्रस्तुतिः</summary>
<p>यद् असज् जायते सद् वा जन्मना यत् प्रकाश्यते ।<br>
तन् निर्वर्त्यं विकार्यं च कर्म द्वेधा व्यवस्थितम् ॥ ३।७।४९ ॥</p>
</details>
<details><summary>मूलम्</summary>
<p>यद् असज् जायते सद् वा जन्मना यत् प्रकाश्यते ।<br>
तन् निर्वर्त्यं विकार्यं च कर्म द्वेधा व्यवस्थितम् ॥ ३।७।४९ ॥</p>
</details>
<details><summary>विश्वास-प्रस्तुतिः</summary>
<p>प्रकृत्युच्छेदसम्भूतं किं चित् काष्ठादिभस्मवत् ।<br>
किं चिद् गुणान्तरोत्पत्त्या सुवर्णादिविकारवत् ॥ ३।७।५० ॥</p>
</details>
<details><summary>मूलम्</summary>
<p>प्रकृत्युच्छेदसम्भूतं किं चित् काष्ठादिभस्मवत् ।<br>
किं चिद् गुणान्तरोत्पत्त्या सुवर्णादिविकारवत् ॥ ३।७।५० ॥</p>
</details>
<details><summary>विश्वास-प्रस्तुतिः</summary>
<p>क्रियाकृता विशेषाणां सिद्धिर् यत्र न गम्यते ।<br>
दर्शनाद् अनुमानाद् वा तत् प्राप्यम् इति कथ्यते ॥ ३।७।५१ ॥</p>
</details>
<details><summary>मूलम्</summary>
<p>क्रियाकृता विशेषाणां सिद्धिर् यत्र न गम्यते ।<br>
दर्शनाद् अनुमानाद् वा तत् प्राप्यम् इति कथ्यते ॥ ३।७।५१ ॥</p>
</details>
<details><summary>विश्वास-प्रस्तुतिः</summary>
<p>विशेषलाभः सर्वत्र विद्यते दर्शनादिभिः ।<br>
केषां चित् तदभिव्यक्ति- सिद्धिर् दृष्टिविषादिषु ॥ ३।७।५२ ॥</p>
</details>
<details><summary>मूलम्</summary>
<p>विशेषलाभः सर्वत्र विद्यते दर्शनादिभिः ।<br>
केषां चित् तदभिव्यक्ति- सिद्धिर् दृष्टिविषादिषु ॥ ३।७।५२ ॥</p>
</details>
<details><summary>विश्वास-प्रस्तुतिः</summary>
<p>आभासोपगमो व्यक्तिः सोढत्वम् इति कर्मणः ।<br>
विशेषाः प्राप्यमाणस्य क्रियासिद्धौ व्यवस्थिताः ॥ ३।७।५३ ॥</p>
</details>
<details><summary>मूलम्</summary>
<p>आभासोपगमो व्यक्तिः सोढत्वम् इति कर्मणः ।<br>
विशेषाः प्राप्यमाणस्य क्रियासिद्धौ व्यवस्थिताः ॥ ३।७।५३ ॥</p>
</details>
<details><summary>विश्वास-प्रस्तुतिः</summary>
<p>निर्वर्त्यादिषु तत् पूर्वम् अनुभूय स्वतन्त्रताम् ।<br>
कर्त्रन्तराणां व्यापारे कर्म सम्पद्यते ततः ॥ ३।७।५४ ॥</p>
</details>
<details><summary>मूलम्</summary>
<p>निर्वर्त्यादिषु तत् पूर्वम् अनुभूय स्वतन्त्रताम् ।<br>
कर्त्रन्तराणां व्यापारे कर्म सम्पद्यते ततः ॥ ३।७।५४ ॥</p>
</details>
<details><summary>विश्वास-प्रस्तुतिः</summary>
<p>तद्व्यापारविवेके ऽपि स्वव्यापारे व्यवस्थितम् ।<br>
कर्मापदिष्टाआल्लभते क्व चिच् छास्त्राश्रयान् विधीन् ॥ ३।७।५५ ॥</p>
</details>
<details><summary>मूलम्</summary>
<p>तद्व्यापारविवेके ऽपि स्वव्यापारे व्यवस्थितम् ।<br>
कर्मापदिष्टाआल्लभते क्व चिच् छास्त्राश्रयान् विधीन् ॥ ३।७।५५ ॥</p>
</details>
<details><summary>विश्वास-प्रस्तुतिः</summary>
<p>निवृत्तप्रेषणं कर्म स्वक्रियावयवे स्थितम् ।<br>
निवर्तमाने कर्मत्वे स्वे कर्तृत्वे ऽवतिष्ठते ॥ ३।७।५६ ॥</p>
</details>
<details><summary>मूलम्</summary>
<p>निवृत्तप्रेषणं कर्म स्वक्रियावयवे स्थितम् ।<br>
निवर्तमाने कर्मत्वे स्वे कर्तृत्वे ऽवतिष्ठते ॥ ३।७।५६ ॥</p>
</details>
<details><summary>विश्वास-प्रस्तुतिः</summary>
<p>तानि धात्वन्तराण्य् एव पचिसिध्यतिवद् विदुः ।<br>
भेदे ऽपि तुल्यरूपत्वाद् एकत्वपरिकल्पना ॥ ३।७।५७ ॥</p>
</details>
<details><summary>मूलम्</summary>
<p>तानि धात्वन्तराण्य् एव पचिसिध्यतिवद् विदुः ।<br>
भेदे ऽपि तुल्यरूपत्वाद् एकत्वपरिकल्पना ॥ ३।७।५७ ॥</p>
</details>
<details><summary>विश्वास-प्रस्तुतिः</summary>
<p>एकदेशे समूहे च व्यापाराणां पचादयः ।<br>
स्वभावतः प्रवर्तन्ते तुल्यरूपसमन्विताः ॥ ३।७।५८ ॥</p>
</details>
<details><summary>मूलम्</summary>
<p>एकदेशे समूहे च व्यापाराणां पचादयः ।<br>
स्वभावतः प्रवर्तन्ते तुल्यरूपसमन्विताः ॥ ३।७।५८ ॥</p>
</details>
<details><summary>विश्वास-प्रस्तुतिः</summary>
<p>न्यग्भावना न्यग्भवनं रुहौ शुद्धे प्रतीयते ।<br>
न्यग्भावना न्यग्भवनं ण्यन्ते ऽपि प्रतिपद्यते ॥ ३।७।५९ ॥</p>
</details>
<details><summary>मूलम्</summary>
<p>न्यग्भावना न्यग्भवनं रुहौ शुद्धे प्रतीयते ।<br>
न्यग्भावना न्यग्भवनं ण्यन्ते ऽपि प्रतिपद्यते ॥ ३।७।५९ ॥</p>
</details>
<details><summary>विश्वास-प्रस्तुतिः</summary>
<p>अवस्थां पञ्चमीम् आहुर् ण्यन्ते तां कर्मकर्तरि ।<br>
निवृत्तप्रेषणाद् धातोः प्राकृते ऽर्थे णिज् उच्यते ॥ ३।७।६० ॥</p>
</details>
<details><summary>मूलम्</summary>
<p>अवस्थां पञ्चमीम् आहुर् ण्यन्ते तां कर्मकर्तरि ।<br>
निवृत्तप्रेषणाद् धातोः प्राकृते ऽर्थे णिज् उच्यते ॥ ३।७।६० ॥</p>
</details>
<details><summary>विश्वास-प्रस्तुतिः</summary>
<p>ब्रवीति पचतेर् अर्थं सिध्यतिर् न विना णिचा ।<br>
स ण्यन्तः पचतेर् अर्थे प्राकृते व्यवतिष्ठते ॥ ३।७।६१ ॥</p>
</details>
<details><summary>मूलम्</summary>
<p>ब्रवीति पचतेर् अर्थं सिध्यतिर् न विना णिचा ।<br>
स ण्यन्तः पचतेर् अर्थे प्राकृते व्यवतिष्ठते ॥ ३।७।६१ ॥</p>
</details>
<details><summary>विश्वास-प्रस्तुतिः</summary>
<p>केषां चिद् देवदत्तादेर् व्यापारो यः सकर्मके ।<br>
स विना देवदत्तादेः कटादिषु विवक्ष्यते ॥ ३।७।६२ ॥</p>
</details>
<details><summary>मूलम्</summary>
<p>केषां चिद् देवदत्तादेर् व्यापारो यः सकर्मके ।<br>
स विना देवदत्तादेः कटादिषु विवक्ष्यते ॥ ३।७।६२ ॥</p>
</details>
<details><summary>विश्वास-प्रस्तुतिः</summary>
<p>निवृत्तप्रेषणं कर्म स्वस्य कर्तुः प्रयोजकम् ।<br>
प्रेषणान्तरसम्बन्धे ण्यन्ते लेनाभिधीयते ॥ ३।७।६३ ॥</p>
</details>
<details><summary>मूलम्</summary>
<p>निवृत्तप्रेषणं कर्म स्वस्य कर्तुः प्रयोजकम् ।<br>
प्रेषणान्तरसम्बन्धे ण्यन्ते लेनाभिधीयते ॥ ३।७।६३ ॥</p>
</details>
<details><summary>विश्वास-प्रस्तुतिः</summary>
<p>सदृशादिषु यत् कर्म- कर्तृत्वं प्रतिपद्यते ।<br>
आपत्त्यापादने तत्र विषयत्वं प्रति क्रिये ॥ ३।७।६४ ॥</p>
</details>
<details><summary>मूलम्</summary>
<p>सदृशादिषु यत् कर्म- कर्तृत्वं प्रतिपद्यते ।<br>
आपत्त्यापादने तत्र विषयत्वं प्रति क्रिये ॥ ३।७।६४ ॥</p>
</details>
<details><summary>विश्वास-प्रस्तुतिः</summary>
<p>कुतश् चिद् आहृत्य पदम् एवं च परिकल्पने ।<br>
कर्मस्थभावकत्वं स्याद् दर्शनाद्यभिधायिनाम् ॥ ३।७।६५ ॥</p>
</details>
<details><summary>मूलम्</summary>
<p>कुतश् चिद् आहृत्य पदम् एवं च परिकल्पने ।<br>
कर्मस्थभावकत्वं स्याद् दर्शनाद्यभिधायिनाम् ॥ ३।७।६५ ॥</p>
</details>
<details><summary>विश्वास-प्रस्तुतिः</summary>
<p>विशेषदर्शनं यत्र क्रिया तत्र व्यवस्थिता ।<br>
क्रियाव्यवस्था त्व् अन्येषां शब्दैर् एव प्रकाश्यते ॥ ३।७।६६ ॥</p>
</details>
<details><summary>मूलम्</summary>
<p>विशेषदर्शनं यत्र क्रिया तत्र व्यवस्थिता ।<br>
क्रियाव्यवस्था त्व् अन्येषां शब्दैर् एव प्रकाश्यते ॥ ३।७।६६ ॥</p>
</details>
<details><summary>विश्वास-प्रस्तुतिः</summary>
<p>कालभावाध्वदेशानाम् अन्तर्भूतक्रियान्तरैः ।<br>
सर्वैर् अकर्मकैर् योगे कर्मत्वम् उपजायते ॥ ३।७।६७ ॥</p>
</details>
<details><summary>मूलम्</summary>
<p>कालभावाध्वदेशानाम् अन्तर्भूतक्रियान्तरैः ।<br>
सर्वैर् अकर्मकैर् योगे कर्मत्वम् उपजायते ॥ ३।७।६७ ॥</p>
</details>
<details><summary>विश्वास-प्रस्तुतिः</summary>
<p>आधारत्वम् इव प्राप्तास् ते पुनर् द्रव्यकर्मसु ।<br>
कालादयो भिन्नकक्ष्यं यान्ति कर्मत्वम् उत्तरम् ॥ ३।७।६८ ॥</p>
</details>
<details><summary>मूलम्</summary>
<p>आधारत्वम् इव प्राप्तास् ते पुनर् द्रव्यकर्मसु ।<br>
कालादयो भिन्नकक्ष्यं यान्ति कर्मत्वम् उत्तरम् ॥ ३।७।६८ ॥</p>
</details>
<details><summary>विश्वास-प्रस्तुतिः</summary>
<p>अतस् तैः कर्मभिर् धातुर् युक्तो ऽद्रव्यैर् अकर्मकः ।<br>
लस्य कर्मणि भावे च निमित्तत्वाय कल्पते ॥ ३।७।६९ ॥</p>
</details>
<details><summary>मूलम्</summary>
<p>अतस् तैः कर्मभिर् धातुर् युक्तो ऽद्रव्यैर् अकर्मकः ।<br>
लस्य कर्मणि भावे च निमित्तत्वाय कल्पते ॥ ३।७।६९ ॥</p>
</details>
<details><summary>विश्वास-प्रस्तुतिः</summary>
<p>सर्वं चाकथितं कर्म भिन्नकक्ष्यं प्रतीयते ।<br>
धात्वर्थोद्देशभेदेन तन् नेप्सिततमं किल ॥ ३।७।७० ॥</p>
</details>
<details><summary>मूलम्</summary>
<p>सर्वं चाकथितं कर्म भिन्नकक्ष्यं प्रतीयते ।<br>
धात्वर्थोद्देशभेदेन तन् नेप्सिततमं किल ॥ ३।७।७० ॥</p>
</details>
<details><summary>विश्वास-प्रस्तुतिः</summary>
<p>प्रधानकर्म कथितं यत् क्रियायाः प्रयोजकम् ।<br>
तत्सिद्धये क्रियायुक्तम् अन्यत् त्व् अकथितं स्मृतम् ॥ ३।७।७१ ॥</p>
</details>
<details><summary>मूलम्</summary>
<p>प्रधानकर्म कथितं यत् क्रियायाः प्रयोजकम् ।<br>
तत्सिद्धये क्रियायुक्तम् अन्यत् त्व् अकथितं स्मृतम् ॥ ३।७।७१ ॥</p>
</details>
<details><summary>विश्वास-प्रस्तुतिः</summary>
<p>दुह्यादिवन् नयत्यादौ कर्मत्वम् अकथाश्रयम् ।<br>
आख्यातानुपयोगे तु नियमाच् छेष इष्यते ॥ ३।७।७२ ॥</p>
</details>
<details><summary>मूलम्</summary>
<p>दुह्यादिवन् नयत्यादौ कर्मत्वम् अकथाश्रयम् ।<br>
आख्यातानुपयोगे तु नियमाच् छेष इष्यते ॥ ३।७।७२ ॥</p>
</details>
<details><summary>विश्वास-प्रस्तुतिः</summary>
<p>अन्तर्भूतणिजर्थानां दुह्यादीनां णिजन्तवत् ।<br>
सिद्धं पूर्वेण कर्मत्वं णिजन्तनियमस् तथा ॥ ३।७।७३ ॥</p>
</details>
<details><summary>मूलम्</summary>
<p>अन्तर्भूतणिजर्थानां दुह्यादीनां णिजन्तवत् ।<br>
सिद्धं पूर्वेण कर्मत्वं णिजन्तनियमस् तथा ॥ ३।७।७३ ॥</p>
</details>
<details><summary>विश्वास-प्रस्तुतिः</summary>
<p>करणस्य स्वकक्ष्यायां न प्रकर्षाश्रयो यथा ।<br>
कर्मणो ऽपि स्वकक्ष्यायां न स्याद् अतिशयस् तथा ॥ ३।७।७४ ॥</p>
</details>
<details><summary>मूलम्</summary>
<p>करणस्य स्वकक्ष्यायां न प्रकर्षाश्रयो यथा ।<br>
कर्मणो ऽपि स्वकक्ष्यायां न स्याद् अतिशयस् तथा ॥ ३।७।७४ ॥</p>
</details>
<details><summary>विश्वास-प्रस्तुतिः</summary>
<p>कर्मणस् त्व् आप्तुम् इष्टत्व आश्रिते ऽतिशयो यतः ।<br>
आश्रीयते ततो ऽत्यन्तं भेदः पूर्वेण कर्मणा ॥ ३।७।७५ ॥</p>
</details>
<details><summary>मूलम्</summary>
<p>कर्मणस् त्व् आप्तुम् इष्टत्व आश्रिते ऽतिशयो यतः ।<br>
आश्रीयते ततो ऽत्यन्तं भेदः पूर्वेण कर्मणा ॥ ३।७।७५ ॥</p>
</details>
<details><summary>विश्वास-प्रस्तुतिः</summary>
<p>णिजन्ते च यथा कर्ता सक्रियः सन् प्रयुज्यते ।<br>
न दुह्यादौ तथा कर्ता निष्क्रियो ऽपि प्रयुज्यते ॥ ३।७।७६ ॥</p>
</details>
<details><summary>मूलम्</summary>
<p>णिजन्ते च यथा कर्ता सक्रियः सन् प्रयुज्यते ।<br>
न दुह्यादौ तथा कर्ता निष्क्रियो ऽपि प्रयुज्यते ॥ ३।७।७६ ॥</p>
</details>
<details><summary>विश्वास-प्रस्तुतिः</summary>
<p>भेदवाक्यं तु यन् ण्यन्ते नीदुहिप्रकृतौ च यत् ।<br>
शब्दान्तरत्वान् नैवास्ति संस्पर्शस् तस्य धातुना ॥ ३।७।७७ ॥</p>
</details>
<details><summary>मूलम्</summary>
<p>भेदवाक्यं तु यन् ण्यन्ते नीदुहिप्रकृतौ च यत् ।<br>
शब्दान्तरत्वान् नैवास्ति संस्पर्शस् तस्य धातुना ॥ ३।७।७७ ॥</p>
</details>
<details><summary>विश्वास-प्रस्तुतिः</summary>
<p>यथैवैकम् अपादानं शास्त्रे भेदेन दर्शितम् ।<br>
तथैकम् एव कर्मापि भेदेन प्रतिपादितम् ॥ ३।७।७८ ॥</p>
</details>
<details><summary>मूलम्</summary>
<p>यथैवैकम् अपादानं शास्त्रे भेदेन दर्शितम् ।<br>
तथैकम् एव कर्मापि भेदेन प्रतिपादितम् ॥ ३।७।७८ ॥</p>
</details>
<details><summary>विश्वास-प्रस्तुतिः</summary>
<p>निर्वर्त्यो वा विकार्यो वा प्राप्यो वा साधनाश्रयः ।<br>
क्रियाणाम् एव साध्यत्वात् सिद्धरूपो ऽभिधीयते ॥ ३।७।७९ ॥</p>
</details>
<details><summary>मूलम्</summary>
<p>निर्वर्त्यो वा विकार्यो वा प्राप्यो वा साधनाश्रयः ।<br>
क्रियाणाम् एव साध्यत्वात् सिद्धरूपो ऽभिधीयते ॥ ३।७।७९ ॥</p>
</details>
<details><summary>विश्वास-प्रस्तुतिः</summary>
<p>अहितेषु यथा लौल्यात् कर्तुर् इच्छोपजायते ।<br>
विषादिषु भयादिभ्यस् तथैवासौ प्रवर्तते ॥ ३।७।८० ॥</p>
</details>
<details><summary>मूलम्</summary>
<p>अहितेषु यथा लौल्यात् कर्तुर् इच्छोपजायते ।<br>
विषादिषु भयादिभ्यस् तथैवासौ प्रवर्तते ॥ ३।७।८० ॥</p>
</details>
<details><summary>विश्वास-प्रस्तुतिः</summary>
<p>प्रधानेतरयोर् यत्र द्रव्यस्य क्रिययोः पृथक् ।<br>
शक्तिर् गुणाश्रया तत्र प्रधानम् अनुरुध्यते ॥ ३।७।८१ ॥</p>
</details>
<details><summary>मूलम्</summary>
<p>प्रधानेतरयोर् यत्र द्रव्यस्य क्रिययोः पृथक् ।<br>
शक्तिर् गुणाश्रया तत्र प्रधानम् अनुरुध्यते ॥ ३।७।८१ ॥</p>
</details>
<details><summary>विश्वास-प्रस्तुतिः</summary>
<p>प्रधानविषया शक्तिः प्रत्ययेनाभिधीयते ।<br>
यदा गुणे तदा तद्वद् अनुक्तापि प्रकाशते ॥ ३।७।८२ ॥</p>
</details>
<details><summary>मूलम्</summary>
<p>प्रधानविषया शक्तिः प्रत्ययेनाभिधीयते ।<br>
यदा गुणे तदा तद्वद् अनुक्तापि प्रकाशते ॥ ३।७।८२ ॥</p>
</details>
<details><summary>विश्वास-प्रस्तुतिः</summary>
<p>पचाव् अनुक्तं यत् कर्म क्त्वान्ते भावाभिधायिनि ।<br>
भुजौ शक्त्यन्तरे ऽप्य् उक्ते तत् तद्धर्म प्रकाशते ॥ ३।७।८३ ॥</p>
</details>
<details><summary>मूलम्</summary>
<p>पचाव् अनुक्तं यत् कर्म क्त्वान्ते भावाभिधायिनि ।<br>
भुजौ शक्त्यन्तरे ऽप्य् उक्ते तत् तद्धर्म प्रकाशते ॥ ३।७।८३ ॥</p>
</details>
<details><summary>विश्वास-प्रस्तुतिः</summary>
<p>इषेश् च गमिसंस्पर्शाद् ग्रामे यो लो विधीयते ।<br>
तत्रेषिणैव निर्भोगः क्रियते गमिकर्मणः ॥ ३।७।८४ ॥</p>
</details>
<details><summary>मूलम्</summary>
<p>इषेश् च गमिसंस्पर्शाद् ग्रामे यो लो विधीयते ।<br>
तत्रेषिणैव निर्भोगः क्रियते गमिकर्मणः ॥ ३।७।८४ ॥</p>
</details>
<details><summary>विश्वास-प्रस्तुतिः</summary>
<p>पक्त्वा भुज्यत इत्य् अत्र केषां चिन् न व्यपेक्षते ।<br>
ओदनं पचतिः सो ऽसाव् अनुमानात् प्रतीयते ॥ ३।७।८५ ॥</p>
</details>
<details><summary>मूलम्</summary>
<p>पक्त्वा भुज्यत इत्य् अत्र केषां चिन् न व्यपेक्षते ।<br>
ओदनं पचतिः सो ऽसाव् अनुमानात् प्रतीयते ॥ ३।७।८५ ॥</p>
</details>
<details><summary>विश्वास-प्रस्तुतिः</summary>
<p>तथाभिनिविशौ कर्म यत् तिङन्ते ऽभिधीयते ।<br>
क्त्वान्ते ऽधिकरणत्वे ऽपि न तत्रेच्छन्ति सप्तमीम् ॥ ३।७।८६ ॥</p>
</details>
<details><summary>मूलम्</summary>
<p>तथाभिनिविशौ कर्म यत् तिङन्ते ऽभिधीयते ।<br>
क्त्वान्ते ऽधिकरणत्वे ऽपि न तत्रेच्छन्ति सप्तमीम् ॥ ३।७।८६ ॥</p>
</details>
<details><summary>विश्वास-प्रस्तुतिः</summary>
<p>यन् निर्वृत्ताश्रयं कर्म प्राप्तेर् अप्रचितं पुनः ।<br>
भक्ष्यादिविषयापत्त्या भिद्यमानं तद् ईप्सितम् ॥ ३।७।८७ ॥</p>
</details>
<details><summary>मूलम्</summary>
<p>यन् निर्वृत्ताश्रयं कर्म प्राप्तेर् अप्रचितं पुनः ।<br>
भक्ष्यादिविषयापत्त्या भिद्यमानं तद् ईप्सितम् ॥ ३।७।८७ ॥</p>
</details>
<details><summary>विश्वास-प्रस्तुतिः</summary>
<p>धातोर् अर्थान्तरे वृत्तेर् धात्वर्थेनोपसङ्ग्रहात् ।<br>
प्रसिद्धेर् अविवक्षातः कर्मणो ऽकर्मिका क्रिया ॥ ३।७।८८ ॥</p>
</details>
<details><summary>मूलम्</summary>
<p>धातोर् अर्थान्तरे वृत्तेर् धात्वर्थेनोपसङ्ग्रहात् ।<br>
प्रसिद्धेर् अविवक्षातः कर्मणो ऽकर्मिका क्रिया ॥ ३।७।८८ ॥</p>
</details>
<details><summary>विश्वास-प्रस्तुतिः</summary>
<p>भेदा य एते चत्वारः सामान्येन प्रदर्शिताः ।<br>
ते निमित्तादिभेदेन भिद्यन्ते बहुधा पुनः ॥ ३।७।८९ ॥</p>
</details>
<details><summary>मूलम्</summary>
<p>भेदा य एते चत्वारः सामान्येन प्रदर्शिताः ।<br>
ते निमित्तादिभेदेन भिद्यन्ते बहुधा पुनः ॥ ३।७।८९ ॥</p>
</details>
<p>॥ इति कर्माधिकारः ॥</p>
<p>करणाधिकारः</p>
<details><summary>विश्वास-प्रस्तुतिः</summary>
<p>क्रियायाः परिनिष्पत्तिर् यद्व्यापाराद् अनन्तरम् ।<br>
विवक्ष्यते यदा तत्र करणत्वं तदा स्मृतम् ॥ ३।७।९० ॥</p>
</details>
<details><summary>मूलम्</summary>
<p>क्रियायाः परिनिष्पत्तिर् यद्व्यापाराद् अनन्तरम् ।<br>
विवक्ष्यते यदा तत्र करणत्वं तदा स्मृतम् ॥ ३।७।९० ॥</p>
</details>
<details><summary>विश्वास-प्रस्तुतिः</summary>
<p>वस्तुतस् तद् अनिर्देश्यं न हि वस्तु व्यवस्थितम् ।<br>
स्थाल्या पच्यत इत्य् एषा विवक्षा दृश्यते यतः ॥ ३।७।९१ ॥</p>
</details>
<details><summary>मूलम्</summary>
<p>वस्तुतस् तद् अनिर्देश्यं न हि वस्तु व्यवस्थितम् ।<br>
स्थाल्या पच्यत इत्य् एषा विवक्षा दृश्यते यतः ॥ ३।७।९१ ॥</p>
</details>
<details><summary>विश्वास-प्रस्तुतिः</summary>
<p>करणेषु तु संस्कारम् आरभन्ते पुनः पुनः ।<br>
विनियोगविशेषांश् च प्रधानस्य प्रसिद्धये ॥ ३।७।९२ ॥</p>
</details>
<details><summary>मूलम्</summary>
<p>करणेषु तु संस्कारम् आरभन्ते पुनः पुनः ।<br>
विनियोगविशेषांश् च प्रधानस्य प्रसिद्धये ॥ ३।७।९२ ॥</p>
</details>
<details><summary>विश्वास-प्रस्तुतिः</summary>
<p>स्वकक्ष्यासु प्रकर्षश् च करणानां न विद्यते ।<br>
आश्रितातिशयत्वं तु परतस् तत्र लक्षणम् ॥ ३।७।९३ ॥</p>
</details>
<details><summary>मूलम्</summary>
<p>स्वकक्ष्यासु प्रकर्षश् च करणानां न विद्यते ।<br>
आश्रितातिशयत्वं तु परतस् तत्र लक्षणम् ॥ ३।७।९३ ॥</p>
</details>
<details><summary>विश्वास-प्रस्तुतिः</summary>
<p>स्वातन्त्र्ये ऽपि प्रयोक्तार आराद् एवोपकुर्वते ।<br>
करणेन हि सर्वेषां व्यापारो व्यवधीयते ॥ ३।७।९४ ॥</p>
</details>
<details><summary>मूलम्</summary>
<p>स्वातन्त्र्ये ऽपि प्रयोक्तार आराद् एवोपकुर्वते ।<br>
करणेन हि सर्वेषां व्यापारो व्यवधीयते ॥ ३।७।९४ ॥</p>
</details>
<details><summary>विश्वास-प्रस्तुतिः</summary>
<p>क्रियासिद्धौ प्रकर्षो ऽयं न्यग्भावस् त्व् एव कर्तरि ।<br>
सिद्धौ सत्यां हि सामान्यं साधकत्वं प्रकृष्यते ॥ ३।७।९५ ॥</p>
</details>
<details><summary>मूलम्</summary>
<p>क्रियासिद्धौ प्रकर्षो ऽयं न्यग्भावस् त्व् एव कर्तरि ।<br>
सिद्धौ सत्यां हि सामान्यं साधकत्वं प्रकृष्यते ॥ ३।७।९५ ॥</p>
</details>
<details><summary>विश्वास-प्रस्तुतिः</summary>
<p>अस्यादीनां तु कर्तृत्वे तैक्ष्ण्यादि करणं विदुः ।<br>
तैक्ष्ण्यादीनां स्वतन्त्रत्वे द्वेधात्मा व्यवतिष्ठते ॥ ३।७।९६ ॥</p>
</details>
<details><summary>मूलम्</summary>
<p>अस्यादीनां तु कर्तृत्वे तैक्ष्ण्यादि करणं विदुः ।<br>
तैक्ष्ण्यादीनां स्वतन्त्रत्वे द्वेधात्मा व्यवतिष्ठते ॥ ३।७।९६ ॥</p>
</details>
<details><summary>विश्वास-प्रस्तुतिः</summary>
<p>आत्मभेदे ऽपि सत्य् एवम् एको ऽर्थः स तथा स्थितः ।<br>
तदाश्रयत्वाद् भेदे ऽपि कर्तृत्वं बाधकं ततः ॥ ३।७।९७ ॥</p>
</details>
<details><summary>मूलम्</summary>
<p>आत्मभेदे ऽपि सत्य् एवम् एको ऽर्थः स तथा स्थितः ।<br>
तदाश्रयत्वाद् भेदे ऽपि कर्तृत्वं बाधकं ततः ॥ ३।७।९७ ॥</p>
</details>
<details><summary>विश्वास-प्रस्तुतिः</summary>
<p>यथा च सन्निधानेन करणत्वं प्रतीयते ।<br>
तथैवासन्निधाने ऽपि क्रियासिद्धेः प्रतीयते ॥ ३।७।९८ ॥</p>
</details>
<details><summary>मूलम्</summary>
<p>यथा च सन्निधानेन करणत्वं प्रतीयते ।<br>
तथैवासन्निधाने ऽपि क्रियासिद्धेः प्रतीयते ॥ ३।७।९८ ॥</p>
</details>
<details><summary>विश्वास-प्रस्तुतिः</summary>
<p>स्तोकस्य वाभिनिर्वृत्तेर् अनिर्वृत्तेश् च तस्य वा ।<br>
प्रसिद्धिं करणत्वस्य स्तोकादीनां प्रचक्षते ॥ ३।७।९९ ॥</p>
</details>
<details><summary>मूलम्</summary>
<p>स्तोकस्य वाभिनिर्वृत्तेर् अनिर्वृत्तेश् च तस्य वा ।<br>
प्रसिद्धिं करणत्वस्य स्तोकादीनां प्रचक्षते ॥ ३।७।९९ ॥</p>
</details>
<details><summary>विश्वास-प्रस्तुतिः</summary>
<p>धर्माणां तद्वता भेदाद् अभेदाच् च विशिष्यते ।<br>
क्रियावधेर् अवच्छेद- विशेषाद् भिद्यते यथा ॥ ३।७।१०० ॥</p>
</details>
<details><summary>मूलम्</summary>
<p>धर्माणां तद्वता भेदाद् अभेदाच् च विशिष्यते ।<br>
क्रियावधेर् अवच्छेद- विशेषाद् भिद्यते यथा ॥ ३।७।१०० ॥</p>
</details>
<p>॥ इति करणाधिकारः ॥</p>
<p>कर्त्रधिकारः</p>
<details><summary>विश्वास-प्रस्तुतिः</summary>
<p>प्राग् अन्यतः शक्तिलाभान् न्यग्भावापादनाद् अपि ।<br>
तदधीनप्रवृत्तित्वात् प्रवृत्तानां निवर्तनात् ॥ ३।७।१०१ ॥</p>
</details>
<details><summary>मूलम्</summary>
<p>प्राग् अन्यतः शक्तिलाभान् न्यग्भावापादनाद् अपि ।<br>
तदधीनप्रवृत्तित्वात् प्रवृत्तानां निवर्तनात् ॥ ३।७।१०१ ॥</p>
</details>
<details><summary>विश्वास-प्रस्तुतिः</summary>
<p>अदृष्टत्वात् प्रतिनिधेः प्रविवेके च दर्शनात् ।<br>
आराद् अप्य् उपकारित्वे स्वातन्त्र्यं कर्तुर् उच्यते ॥ ३।७।१०२ ॥</p>
</details>
<details><summary>मूलम्</summary>
<p>अदृष्टत्वात् प्रतिनिधेः प्रविवेके च दर्शनात् ।<br>
आराद् अप्य् उपकारित्वे स्वातन्त्र्यं कर्तुर् उच्यते ॥ ३।७।१०२ ॥</p>
</details>
<details><summary>विश्वास-प्रस्तुतिः</summary>
<p>धर्मैर् अभ्युदितैः शब्दे नियमो न तु वस्तुनि ।<br>
कर्तृधर्मविवक्षायां शब्दात् कर्ता प्रतीयते ॥ ३।७।१०३ ॥</p>
</details>
<details><summary>मूलम्</summary>
<p>धर्मैर् अभ्युदितैः शब्दे नियमो न तु वस्तुनि ।<br>
कर्तृधर्मविवक्षायां शब्दात् कर्ता प्रतीयते ॥ ३।७।१०३ ॥</p>
</details>
<details><summary>विश्वास-प्रस्तुतिः</summary>
<p>एकस्य बुद्ध्यवस्थाभिर् भेदे च परिकल्पिते ।<br>
कर्तृत्वं करणत्वं च कर्मत्वं चोपजायते ॥ ३।७।१०४ ॥</p>
</details>
<details><summary>मूलम्</summary>
<p>एकस्य बुद्ध्यवस्थाभिर् भेदे च परिकल्पिते ।<br>
कर्तृत्वं करणत्वं च कर्मत्वं चोपजायते ॥ ३।७।१०४ ॥</p>
</details>
<details><summary>विश्वास-प्रस्तुतिः</summary>
<p>उत्पत्तेः प्राग् असद्भावो बुद्ध्यवस्थानिबन्धनः ।<br>
अविशिष्टः सतान्येन कर्ता भवति जन्मनः ॥ ३।७।१०५ ॥</p>
</details>
<details><summary>मूलम्</summary>
<p>उत्पत्तेः प्राग् असद्भावो बुद्ध्यवस्थानिबन्धनः ।<br>
अविशिष्टः सतान्येन कर्ता भवति जन्मनः ॥ ३।७।१०५ ॥</p>
</details>
<details><summary>विश्वास-प्रस्तुतिः</summary>
<p>कारणं कार्यभावेन यदा वाव्यवतिष्ठते ।<br>
कार्यशब्दं तदा लब्ध्वा कार्यत्वेनोपजायते ॥ ३।७।१०६ ॥</p>
</details>
<details><summary>मूलम्</summary>
<p>कारणं कार्यभावेन यदा वाव्यवतिष्ठते ।<br>
कार्यशब्दं तदा लब्ध्वा कार्यत्वेनोपजायते ॥ ३।७।१०६ ॥</p>
</details>
<details><summary>विश्वास-प्रस्तुतिः</summary>
<p>यथाहेः कुण्डलीभावो व्यग्राणां वा समग्रता ।<br>
तथैव जन्मरूपत्वं सताम् एके प्रचक्षते ॥ ३।७।१०७ ॥</p>
</details>
<details><summary>मूलम्</summary>
<p>यथाहेः कुण्डलीभावो व्यग्राणां वा समग्रता ।<br>
तथैव जन्मरूपत्वं सताम् एके प्रचक्षते ॥ ३।७।१०७ ॥</p>
</details>
<details><summary>विश्वास-प्रस्तुतिः</summary>
<p>विभक्तयोनि यत् कार्यं कारणेभ्यः प्रवर्तते ।<br>
स्वा जातिर् व्यक्तिरूपेण तस्यापि व्यवतिष्ठते ॥ ३।७।१०८ ॥</p>
</details>
<details><summary>मूलम्</summary>
<p>विभक्तयोनि यत् कार्यं कारणेभ्यः प्रवर्तते ।<br>
स्वा जातिर् व्यक्तिरूपेण तस्यापि व्यवतिष्ठते ॥ ३।७।१०८ ॥</p>
</details>
<details><summary>विश्वास-प्रस्तुतिः</summary>
<p>भावेष्व् एव पदन्यासः प्रज्ञाया वाच एव वा ।<br>
नास्तीत्य् अप्य् अपदे नास्ति न च सद् भिद्यते ततः ॥ ३।७।१०९ ॥</p>
</details>
<details><summary>मूलम्</summary>
<p>भावेष्व् एव पदन्यासः प्रज्ञाया वाच एव वा ।<br>
नास्तीत्य् अप्य् अपदे नास्ति न च सद् भिद्यते ततः ॥ ३।७।१०९ ॥</p>
</details>
<details><summary>विश्वास-प्रस्तुतिः</summary>
<p>बुद्धिशब्दौ प्रवर्तेते यथाभूतेषु वस्तुषु ।<br>
तेषाम् अन्येन तत्त्वेन व्यवहारो न विद्यते ॥ ३।७।११० ॥</p>
</details>
<details><summary>मूलम्</summary>
<p>बुद्धिशब्दौ प्रवर्तेते यथाभूतेषु वस्तुषु ।<br>
तेषाम् अन्येन तत्त्वेन व्यवहारो न विद्यते ॥ ३।७।११० ॥</p>
</details>
<details><summary>विश्वास-प्रस्तुतिः</summary>
<p>आकाशस्य यथा भेदश् छायायाश् चलनं यथा ।<br>
जन्मनाशाव् अभेदे ऽपि तथा कैश् चित् प्रकल्पितौ ॥ ३।७।१११ ॥</p>
</details>
<details><summary>मूलम्</summary>
<p>आकाशस्य यथा भेदश् छायायाश् चलनं यथा ।<br>
जन्मनाशाव् अभेदे ऽपि तथा कैश् चित् प्रकल्पितौ ॥ ३।७।१११ ॥</p>
</details>
<details><summary>विश्वास-प्रस्तुतिः</summary>
<p>यथैवाकाशनास्तित्वम् असन् मूर्तिनिरूपितम् ।<br>
तथैव मूर्तिनास्तित्वम् असदाकाशनिश्रयम् ॥ ३।७।११२ ॥</p>
</details>
<details><summary>मूलम्</summary>
<p>यथैवाकाशनास्तित्वम् असन् मूर्तिनिरूपितम् ।<br>
तथैव मूर्तिनास्तित्वम् असदाकाशनिश्रयम् ॥ ३।७।११२ ॥</p>
</details>
<details><summary>विश्वास-प्रस्तुतिः</summary>
<p>यथा तदर्थैर् व्यापारैः क्रियात्मा व्यपदिश्यते ।<br>
अभेदग्रहणाद् एष कार्यकारणयोः क्रमः ॥ ३।७।११३ ॥</p>
</details>
<details><summary>मूलम्</summary>
<p>यथा तदर्थैर् व्यापारैः क्रियात्मा व्यपदिश्यते ।<br>
अभेदग्रहणाद् एष कार्यकारणयोः क्रमः ॥ ३।७।११३ ॥</p>
</details>
<details><summary>विश्वास-प्रस्तुतिः</summary>
<p>विकारो जन्मनः कर्ता प्रकृतिर् वेति संशये ।<br>
भिद्यते प्रतिपत्त्ट्णां दर्शनं लिङ्गदर्शनैः ॥ ३।७।११४ ॥</p>
</details>
<details><summary>मूलम्</summary>
<p>विकारो जन्मनः कर्ता प्रकृतिर् वेति संशये ।<br>
भिद्यते प्रतिपत्त्ट्णां दर्शनं लिङ्गदर्शनैः ॥ ३।७।११४ ॥</p>
</details>
<details><summary>विश्वास-प्रस्तुतिः</summary>
<p>कॢपि सम्पद्यमाने या चतुर्थी सा विकारतः ।<br>
सुवर्णपिण्डे प्रकृतौ वचनं कुण्डलाश्रयम् ॥ ३।७।११५ ॥</p>
</details>
<details><summary>मूलम्</summary>
<p>कॢपि सम्पद्यमाने या चतुर्थी सा विकारतः ।<br>
सुवर्णपिण्डे प्रकृतौ वचनं कुण्डलाश्रयम् ॥ ३।७।११५ ॥</p>
</details>
<details><summary>विश्वास-प्रस्तुतिः</summary>
<p>वाक्ये सम्पद्यतेः कर्ता सङ्घश् च्व्यन्तस्य कथ्यते ।<br>
वृत्तौ सङ्घीभवन्तीति ब्राह्मणानां स्वतन्त्रता ॥ ३।७।११६ ॥</p>
</details>
<details><summary>मूलम्</summary>
<p>वाक्ये सम्पद्यतेः कर्ता सङ्घश् च्व्यन्तस्य कथ्यते ।<br>
वृत्तौ सङ्घीभवन्तीति ब्राह्मणानां स्वतन्त्रता ॥ ३।७।११६ ॥</p>
</details>
<details><summary>विश्वास-प्रस्तुतिः</summary>
<p>अत्वं सम्पद्यते यस् त्वं न तस्मिन् युष्मदाश्रया ।<br>
प्रवृत्तिः पुरुषस्यास्ति प्राकृतः स विधीयते ॥ ३।७।११७ ॥</p>
</details>
<details><summary>मूलम्</summary>
<p>अत्वं सम्पद्यते यस् त्वं न तस्मिन् युष्मदाश्रया ।<br>
प्रवृत्तिः पुरुषस्यास्ति प्राकृतः स विधीयते ॥ ३।७।११७ ॥</p>
</details>
<details><summary>विश्वास-प्रस्तुतिः</summary>
<p>पूर्वावस्थाम् अविजहत् संस्पृशन् धर्मम् उत्तरम् ।<br>
सम्मूर्छित इवार्थात्मा जायमानो ऽभिधीयते ॥ ३।७।११८ ॥</p>
</details>
<details><summary>मूलम्</summary>
<p>पूर्वावस्थाम् अविजहत् संस्पृशन् धर्मम् उत्तरम् ।<br>
सम्मूर्छित इवार्थात्मा जायमानो ऽभिधीयते ॥ ३।७।११८ ॥</p>
</details>
<details><summary>विश्वास-प्रस्तुतिः</summary>
<p>सव्यापारतरः कश् चित् क्व चिद् धर्मः प्रतीयते ।<br>
संसृज्यन्ते च भावानां भेदवत्यो ऽपि शक्तयः ॥ ३।७।११९ ॥</p>
</details>
<details><summary>मूलम्</summary>
<p>सव्यापारतरः कश् चित् क्व चिद् धर्मः प्रतीयते ।<br>
संसृज्यन्ते च भावानां भेदवत्यो ऽपि शक्तयः ॥ ३।७।११९ ॥</p>
</details>
<details><summary>विश्वास-प्रस्तुतिः</summary>
<p>विपरीतार्थवृत्तित्वं पुरुषस्य विपर्यये ।<br>
गम्येत साधनं ह्य् अत्र सव्यापारं प्रतीयते ॥ ३।७।१२० ॥</p>
</details>
<details><summary>मूलम्</summary>
<p>विपरीतार्थवृत्तित्वं पुरुषस्य विपर्यये ।<br>
गम्येत साधनं ह्य् अत्र सव्यापारं प्रतीयते ॥ ३।७।१२० ॥</p>
</details>
<details><summary>विश्वास-प्रस्तुतिः</summary>
<p>त्वम् अन्यो भवसीत्य् एषा तत्र स्यात् परिकल्पना ।<br>
राज्ञि भृत्यत्वमापन्ने यथा तद्वद् गतिर् भवेत् ॥ ३।७।१२१ ॥</p>
</details>
<details><summary>मूलम्</summary>
<p>त्वम् अन्यो भवसीत्य् एषा तत्र स्यात् परिकल्पना ।<br>
राज्ञि भृत्यत्वमापन्ने यथा तद्वद् गतिर् भवेत् ॥ ३।७।१२१ ॥</p>
</details>
<details><summary>विश्वास-प्रस्तुतिः</summary>
<p>सम्भावनात् क्रियासिद्धौ कर्तृत्वेन समाश्रितः ।<br>
क्रियायाम् आत्मसाध्यायां साधनानां प्रयोजकः ॥ ३।७।१२२ ॥</p>
</details>
<details><summary>मूलम्</summary>
<p>सम्भावनात् क्रियासिद्धौ कर्तृत्वेन समाश्रितः ।<br>
क्रियायाम् आत्मसाध्यायां साधनानां प्रयोजकः ॥ ३।७।१२२ ॥</p>
</details>
<details><summary>विश्वास-प्रस्तुतिः</summary>
<p>प्रयोगमात्रे न्यग्भावं स्वातन्त्र्याद् एव निश्रितः ।<br>
अविशिष्टो भवत्य् अन्यैः स्वतन्त्रैर् मुक्तसंशयैः ॥ ३।७।१२३ ॥</p>
</details>
<details><summary>मूलम्</summary>
<p>प्रयोगमात्रे न्यग्भावं स्वातन्त्र्याद् एव निश्रितः ।<br>
अविशिष्टो भवत्य् अन्यैः स्वतन्त्रैर् मुक्तसंशयैः ॥ ३।७।१२३ ॥</p>
</details>
<details><summary>विश्वास-प्रस्तुतिः</summary>
<p>निमित्तेभ्यः प्रवर्तन्ते सर्व एव स्वभूतये ।<br>
अभिप्रायानुरोधो ऽपि स्वार्थस्यैव प्रसिद्धये ॥ ३।७।१२४ ॥</p>
</details>
<details><summary>मूलम्</summary>
<p>निमित्तेभ्यः प्रवर्तन्ते सर्व एव स्वभूतये ।<br>
अभिप्रायानुरोधो ऽपि स्वार्थस्यैव प्रसिद्धये ॥ ३।७।१२४ ॥</p>
</details>
<p>॥ इति कर्त्रधिकारः ॥</p>
<p>हेत्वधिकारः</p>
<details><summary>विश्वास-प्रस्तुतिः</summary>
<p>प्रेषणाध्येषणे कुर्वंस् तत्समर्थानि चाचरन् ।<br>
कर्तैव विहितां शास्त्रे हेतुसञ्ज्ञां प्रपद्यते ॥ ३।७।१२५ ॥</p>
</details>
<details><summary>मूलम्</summary>
<p>प्रेषणाध्येषणे कुर्वंस् तत्समर्थानि चाचरन् ।<br>
कर्तैव विहितां शास्त्रे हेतुसञ्ज्ञां प्रपद्यते ॥ ३।७।१२५ ॥</p>
</details>
<details><summary>विश्वास-प्रस्तुतिः</summary>
<p>द्रव्यमात्रस्य तु प्रैषे पृच्छ्यादेर् लोड् विधीयते ।<br>
सक्रियस्य प्रयोगस् तु यदा स विषयो णिचः ॥ ३।७।१२६ ॥</p>
</details>
<details><summary>मूलम्</summary>
<p>द्रव्यमात्रस्य तु प्रैषे पृच्छ्यादेर् लोड् विधीयते ।<br>
सक्रियस्य प्रयोगस् तु यदा स विषयो णिचः ॥ ३।७।१२६ ॥</p>
</details>
<details><summary>विश्वास-प्रस्तुतिः</summary>
<p>गुणक्रियायां स्वातन्त्र्यात् प्रेषणे कर्मतां गतः ।<br>
नियमात् कर्मसञ्ज्ञायाः स्वधर्मेणाभिधीयते ॥ ३।७।१२७ ॥</p>
</details>
<details><summary>मूलम्</summary>
<p>गुणक्रियायां स्वातन्त्र्यात् प्रेषणे कर्मतां गतः ।<br>
नियमात् कर्मसञ्ज्ञायाः स्वधर्मेणाभिधीयते ॥ ३।७।१२७ ॥</p>
</details>
<details><summary>विश्वास-प्रस्तुतिः</summary>
<p>क्रियायाः प्रेरकं कर्म हेतुः कर्तुः प्रयोजकः ।<br>
कर्मार्था च क्रियोत्पत्ति- संस्कारप्रतिपत्तिभिः ॥ ३।७।१२८ ॥</p>
</details>
<details><summary>मूलम्</summary>
<p>क्रियायाः प्रेरकं कर्म हेतुः कर्तुः प्रयोजकः ।<br>
कर्मार्था च क्रियोत्पत्ति- संस्कारप्रतिपत्तिभिः ॥ ३।७।१२८ ॥</p>
</details>
<p>॥ इति हेत्वधिकारः ॥</p>
<p>सम्प्रदानाधिकारः</p>
<details><summary>विश्वास-प्रस्तुतिः</summary>
<p>अनिराकरणात् कर्तुस् त्यागाङ्गं कर्मणेप्सितम् ।<br>
प्रेरणानुमतिभ्यां च लभते सम्प्रदानताम् ॥ ३।७।१२९ ॥</p>
</details>
<details><summary>मूलम्</summary>
<p>अनिराकरणात् कर्तुस् त्यागाङ्गं कर्मणेप्सितम् ।<br>
प्रेरणानुमतिभ्यां च लभते सम्प्रदानताम् ॥ ३।७।१२९ ॥</p>
</details>
<details><summary>विश्वास-प्रस्तुतिः</summary>
<p>हेतुत्वे कर्मसञ्ज्ञायां शेषत्वे वापि कारकम् ।<br>
रुच्यर्थादिषु शास्त्रेण सम्प्रदानाख्यम् उच्यते ॥ ३।७।१३० ॥</p>
</details>
<details><summary>मूलम्</summary>
<p>हेतुत्वे कर्मसञ्ज्ञायां शेषत्वे वापि कारकम् ।<br>
रुच्यर्थादिषु शास्त्रेण सम्प्रदानाख्यम् उच्यते ॥ ३।७।१३० ॥</p>
</details>
<details><summary>विश्वास-प्रस्तुतिः</summary>
<p>भेदस्य च विवक्षायां पूर्वां पूर्वां क्रियां प्रति ।<br>
परस्याङ्गस्य कर्मत्वान् न क्रियाग्रहणं कृतम् ॥ ३।७।१३१ ॥</p>
</details>
<details><summary>मूलम्</summary>
<p>भेदस्य च विवक्षायां पूर्वां पूर्वां क्रियां प्रति ।<br>
परस्याङ्गस्य कर्मत्वान् न क्रियाग्रहणं कृतम् ॥ ३।७।१३१ ॥</p>
</details>
<details><summary>विश्वास-प्रस्तुतिः</summary>
<p>क्रियाणां समुदाये तु यदैकत्वं विवक्षितम् ।<br>
तदा कर्म क्रियायोगात् स्वाख्ययैवोपचर्यते ॥ ३।७।१३२ ॥</p>
</details>
<details><summary>मूलम्</summary>
<p>क्रियाणां समुदाये तु यदैकत्वं विवक्षितम् ।<br>
तदा कर्म क्रियायोगात् स्वाख्ययैवोपचर्यते ॥ ३।७।१३२ ॥</p>
</details>
<details><summary>विश्वास-प्रस्तुतिः</summary>
<p>भेदाभेदविवक्षा च स्वभावेन व्यवस्थिता ।<br>
तस्माद् गत्यर्थकर्मत्वे व्यभिचारो न दृश्यते ॥ ३।७।१३३ ॥</p>
</details>
<details><summary>मूलम्</summary>
<p>भेदाभेदविवक्षा च स्वभावेन व्यवस्थिता ।<br>
तस्माद् गत्यर्थकर्मत्वे व्यभिचारो न दृश्यते ॥ ३।७।१३३ ॥</p>
</details>
<details><summary>विश्वास-प्रस्तुतिः</summary>
<p>विकल्पेनैव सर्वत्र सञ्ज्ञे स्याताम् उभे यदि ।<br>
आरम्भेण न योगस्य प्रत्याख्यानं समं भवेत् ॥ ३।७।१३४ ॥</p>
</details>
<details><summary>मूलम्</summary>
<p>विकल्पेनैव सर्वत्र सञ्ज्ञे स्याताम् उभे यदि ।<br>
आरम्भेण न योगस्य प्रत्याख्यानं समं भवेत् ॥ ३।७।१३४ ॥</p>
</details>
<details><summary>विश्वास-प्रस्तुतिः</summary>
<p>त्यागरूपं प्रहातव्ये प्राप्ये संसर्गदर्शनम् ।<br>
आस्थितं कर्म यत् तत्र द्वैरूप्यं भजते क्रिया ॥ ३।७।१३५ ॥</p>
</details>
<details><summary>मूलम्</summary>
<p>त्यागरूपं प्रहातव्ये प्राप्ये संसर्गदर्शनम् ।<br>
आस्थितं कर्म यत् तत्र द्वैरूप्यं भजते क्रिया ॥ ३।७।१३५ ॥</p>
</details>
<p>॥ इति सम्प्रदानाधिकारः ॥</p>
<p>अपादानाधिकारः</p>
<details><summary>विश्वास-प्रस्तुतिः</summary>
<p>निर्दिष्टविषयं किं चिद् उपात्तविषयं तथा ।<br>
अपेक्षितक्रियं चेति त्रिधापादानम् उच्यते ॥ ३।७।१३६ ॥</p>
</details>
<details><summary>मूलम्</summary>
<p>निर्दिष्टविषयं किं चिद् उपात्तविषयं तथा ।<br>
अपेक्षितक्रियं चेति त्रिधापादानम् उच्यते ॥ ३।७।१३६ ॥</p>
</details>
<details><summary>विश्वास-प्रस्तुतिः</summary>
<p>संयोगभेदाद् भिन्नात्मा गमिर् एव भ्रमिर् यथा ।<br>
ध्रुवावधिर् अपायो ऽपि समवेतस् तथाध्रुवे ॥ ३।७।१३७ ॥</p>
</details>
<details><summary>मूलम्</summary>
<p>संयोगभेदाद् भिन्नात्मा गमिर् एव भ्रमिर् यथा ।<br>
ध्रुवावधिर् अपायो ऽपि समवेतस् तथाध्रुवे ॥ ३।७।१३७ ॥</p>
</details>
<details><summary>विश्वास-प्रस्तुतिः</summary>
<p>द्रव्यस्वभावो न ध्रौव्यम् इति सूत्रे प्रतीयते ।<br>
अपायविषयं ध्रौव्यं यत् तु तावद् विवक्षितम् ॥ ३।७।१३८ ॥</p>
</details>
<details><summary>मूलम्</summary>
<p>द्रव्यस्वभावो न ध्रौव्यम् इति सूत्रे प्रतीयते ।<br>
अपायविषयं ध्रौव्यं यत् तु तावद् विवक्षितम् ॥ ३।७।१३८ ॥</p>
</details>
<details><summary>विश्वास-प्रस्तुतिः</summary>
<p>सरणे देवदत्तस्य ध्रौव्यं पाते तु वाजिनः ।<br>
आविष्टं यद् अपायेन तस्याध्रौव्यं प्रचक्षते ॥ ३।७।१३९ ॥</p>
</details>
<details><summary>मूलम्</summary>
<p>सरणे देवदत्तस्य ध्रौव्यं पाते तु वाजिनः ।<br>
आविष्टं यद् अपायेन तस्याध्रौव्यं प्रचक्षते ॥ ३।७।१३९ ॥</p>
</details>
<details><summary>विश्वास-प्रस्तुतिः</summary>
<p>उभाव् अप्य् अध्रुवौ मेषौ यद्य् अप्य् उभयकर्मजे ।<br>
विभागे प्रविभक्ते तु क्रिये तत्र विवक्षिते ॥ ३।७।१४० ॥</p>
</details>
<details><summary>मूलम्</summary>
<p>उभाव् अप्य् अध्रुवौ मेषौ यद्य् अप्य् उभयकर्मजे ।<br>
विभागे प्रविभक्ते तु क्रिये तत्र विवक्षिते ॥ ३।७।१४० ॥</p>
</details>
<details><summary>विश्वास-प्रस्तुतिः</summary>
<p>मेषान्तरक्रियापेक्षम् अवधित्वं पृथक् पृथक् ।<br>
मेषयोः स्वक्रियापेक्षं कर्तृत्वं च पृथक् पृथक् ॥ ३।७।१४१ ॥</p>
</details>
<details><summary>मूलम्</summary>
<p>मेषान्तरक्रियापेक्षम् अवधित्वं पृथक् पृथक् ।<br>
मेषयोः स्वक्रियापेक्षं कर्तृत्वं च पृथक् पृथक् ॥ ३।७।१४१ ॥</p>
</details>
<details><summary>विश्वास-प्रस्तुतिः</summary>
<p>अभेदेन क्रियैका तु द्विसाध्या चेद् विवक्षिता ।<br>
मेषाव् अपाये कर्तारौ यद्य् अन्यो विद्यते ऽवधिः ॥ ३।७।१४२ ॥</p>
</details>
<details><summary>मूलम्</summary>
<p>अभेदेन क्रियैका तु द्विसाध्या चेद् विवक्षिता ।<br>
मेषाव् अपाये कर्तारौ यद्य् अन्यो विद्यते ऽवधिः ॥ ३।७।१४२ ॥</p>
</details>
<details><summary>विश्वास-प्रस्तुतिः</summary>
<p>गतिर् विना त्व् अवधिना नापाय इति गम्यते ।<br>
वृक्षस्य पर्णं पततीत्य् एवं भाष्ये निदर्शितम् ॥ ३।७।१४३ ॥</p>
</details>
<details><summary>मूलम्</summary>
<p>गतिर् विना त्व् अवधिना नापाय इति गम्यते ।<br>
वृक्षस्य पर्णं पततीत्य् एवं भाष्ये निदर्शितम् ॥ ३।७।१४३ ॥</p>
</details>
<details><summary>विश्वास-प्रस्तुतिः</summary>
<p>भेदाभेदौ पृथग्भावः स्थितिश् चेति विरोधिनः ।<br>
युगपन् न विवक्ष्यन्ते सर्वे धर्मा बलाहके ॥ ३।७।१४४ ॥</p>
</details>
<details><summary>मूलम्</summary>
<p>भेदाभेदौ पृथग्भावः स्थितिश् चेति विरोधिनः ।<br>
युगपन् न विवक्ष्यन्ते सर्वे धर्मा बलाहके ॥ ३।७।१४४ ॥</p>
</details>
<details><summary>विश्वास-प्रस्तुतिः</summary>
<p>धनुषा विध्यतीत्य् अत्र विनापायविवक्षया ।<br>
करणत्वं यतो नास्ति तस्मात् तद् उभयं सह ॥ ३।७।१४५ ॥</p>
</details>
<details><summary>मूलम्</summary>
<p>धनुषा विध्यतीत्य् अत्र विनापायविवक्षया ।<br>
करणत्वं यतो नास्ति तस्मात् तद् उभयं सह ॥ ३।७।१४५ ॥</p>
</details>
<details><summary>विश्वास-प्रस्तुतिः</summary>
<p>एकैव वा सती शक्तिर् द्विरूपा व्यवतिष्ठते ।<br>
निमित्तं सञ्ज्ञयोस् तत्र परया बाध्यते ऽपरा ॥ ३।७।१४६ ॥</p>
</details>
<details><summary>मूलम्</summary>
<p>एकैव वा सती शक्तिर् द्विरूपा व्यवतिष्ठते ।<br>
निमित्तं सञ्ज्ञयोस् तत्र परया बाध्यते ऽपरा ॥ ३।७।१४६ ॥</p>
</details>
<details><summary>विश्वास-प्रस्तुतिः</summary>
<p>निर्धारणे विभक्ते यो भीत्रादीनां च यो विधिः ।<br>
उपात्तापेक्षितापायः सो ऽबुधप्रतिपत्तये ॥ ३।७।१४७ ॥</p>
</details>
<details><summary>मूलम्</summary>
<p>निर्धारणे विभक्ते यो भीत्रादीनां च यो विधिः ।<br>
उपात्तापेक्षितापायः सो ऽबुधप्रतिपत्तये ॥ ३।७।१४७ ॥</p>
</details>
<p>॥ इत्य् अपादानाधिकारः ॥</p>
<p>अधिकरणाधिकारः</p>
<details><summary>विश्वास-प्रस्तुतिः</summary>
<p>कर्तृकर्मव्यवहिताम् असाक्षाद् धारयत् क्रियाम् ।<br>
उपकुर्वत् क्रियासिद्धौ शास्त्रे ऽधिकरणं स्मृतम् ॥ ३।७।१४८ ॥</p>
</details>
<details><summary>मूलम्</summary>
<p>कर्तृकर्मव्यवहिताम् असाक्षाद् धारयत् क्रियाम् ।<br>
उपकुर्वत् क्रियासिद्धौ शास्त्रे ऽधिकरणं स्मृतम् ॥ ३।७।१४८ ॥</p>
</details>
<details><summary>विश्वास-प्रस्तुतिः</summary>
<p>उपश्लेषस्य चाभेदस् तिलाकाशकटादिषु ।<br>
उपकारास् तु भिद्यन्ते संयोगिसमवायिनाम् ॥ ३।७।१४९ ॥</p>
</details>
<details><summary>मूलम्</summary>
<p>उपश्लेषस्य चाभेदस् तिलाकाशकटादिषु ।<br>
उपकारास् तु भिद्यन्ते संयोगिसमवायिनाम् ॥ ३।७।१४९ ॥</p>
</details>
<details><summary>विश्वास-प्रस्तुतिः</summary>
<p>अविनाशो गुरुत्वस्य प्रतिबन्धे स्वतन्त्रता ।<br>
दिग्विशेषाद् अवच्छेद इत्याद्या भेदहेतवः ॥ ३।७।१५० ॥</p>
</details>
<details><summary>मूलम्</summary>
<p>अविनाशो गुरुत्वस्य प्रतिबन्धे स्वतन्त्रता ।<br>
दिग्विशेषाद् अवच्छेद इत्याद्या भेदहेतवः ॥ ३।७।१५० ॥</p>
</details>
<details><summary>विश्वास-प्रस्तुतिः</summary>
<p>आकाशम् एव केषां चिद् देशभेदप्रकल्पनात् ।<br>
आधारशक्तिः प्रथमा सर्वसंयोगिनां मता ॥ ३।७।१५१ ॥</p>
</details>
<details><summary>मूलम्</summary>
<p>आकाशम् एव केषां चिद् देशभेदप्रकल्पनात् ।<br>
आधारशक्तिः प्रथमा सर्वसंयोगिनां मता ॥ ३।७।१५१ ॥</p>
</details>
<details><summary>विश्वास-प्रस्तुतिः</summary>
<p>इदम् अत्रेति भावानाम् अभावान् न प्रकल्पते ।<br>
व्यपदेशस् तम् आकाश- निमित्तं सम्प्रचक्षते ॥ ३।७।१५२ ॥</p>
</details>
<details><summary>मूलम्</summary>
<p>इदम् अत्रेति भावानाम् अभावान् न प्रकल्पते ।<br>
व्यपदेशस् तम् आकाश- निमित्तं सम्प्रचक्षते ॥ ३।७।१५२ ॥</p>
</details>
<details><summary>विश्वास-प्रस्तुतिः</summary>
<p>कालात् क्रिया विभज्यन्त आकाशात् सर्वमूर्तयः ।<br>
एतावांश् चैव भेदो ऽयम् अभेदोपनिबन्धनः ॥ ३।७।१५३ ॥</p>
</details>
<details><summary>मूलम्</summary>
<p>कालात् क्रिया विभज्यन्त आकाशात् सर्वमूर्तयः ।<br>
एतावांश् चैव भेदो ऽयम् अभेदोपनिबन्धनः ॥ ३।७।१५३ ॥</p>
</details>
<details><summary>विश्वास-प्रस्तुतिः</summary>
<p>यद्य् अप्य् उपवसिर् देश- विशेषम् अनुरुध्यते ।<br>
शब्दप्रवृत्तिधर्मात् तु कालम् एवावलम्बते ॥ ३।७।१५४ ॥</p>
</details>
<details><summary>मूलम्</summary>
<p>यद्य् अप्य् उपवसिर् देश- विशेषम् अनुरुध्यते ।<br>
शब्दप्रवृत्तिधर्मात् तु कालम् एवावलम्बते ॥ ३।७।१५४ ॥</p>
</details>
<details><summary>विश्वास-प्रस्तुतिः</summary>
<p>वसताव् अप्रयुक्ते ऽपि देशो ऽधिकरणं ततः ।<br>
अप्रयुक्तं त्रिरात्रादि कर्म चोपवसौ स्मृतम् ॥ ३।७।१५५ ॥</p>
</details>
<details><summary>मूलम्</summary>
<p>वसताव् अप्रयुक्ते ऽपि देशो ऽधिकरणं ततः ।<br>
अप्रयुक्तं त्रिरात्रादि कर्म चोपवसौ स्मृतम् ॥ ३।७।१५५ ॥</p>
</details>
<p>॥ इत्य् अधिकरणाधिकारः ॥</p>
<p>शेषाधिकारः</p>
<details><summary>विश्वास-प्रस्तुतिः</summary>
<p>सम्बन्धः कारकेभ्यो ऽन्यः क्रियाकारकपूर्वकः ।<br>
श्रुतायाम् अश्रुतायां वा क्रियायां सो ऽभिधीयते ॥ ३।७।१५६ ॥</p>
</details>
<details><summary>मूलम्</summary>
<p>सम्बन्धः कारकेभ्यो ऽन्यः क्रियाकारकपूर्वकः ।<br>
श्रुतायाम् अश्रुतायां वा क्रियायां सो ऽभिधीयते ॥ ३।७।१५६ ॥</p>
</details>
<details><summary>विश्वास-प्रस्तुतिः</summary>
<p>द्विष्ठो ऽप्य् असौ परार्थत्वाद् गुणेषु व्यतिरिच्यते ।<br>
तत्राभिधीयमानः सन् प्रधाने ऽप्य् उपयुज्यते ॥ ३।७।१५७ ॥</p>
</details>
<details><summary>मूलम्</summary>
<p>द्विष्ठो ऽप्य् असौ परार्थत्वाद् गुणेषु व्यतिरिच्यते ।<br>
तत्राभिधीयमानः सन् प्रधाने ऽप्य् उपयुज्यते ॥ ३।७।१५७ ॥</p>
</details>
<details><summary>विश्वास-प्रस्तुतिः</summary>
<p>निमित्तनियमः शब्दात् सम्बन्धस्य न गृह्यते ।<br>
कर्मप्रवचनीयैस् तु स विशेषो ऽवरुध्यते ॥ ३।७।१५८ ॥</p>
</details>
<details><summary>मूलम्</summary>
<p>निमित्तनियमः शब्दात् सम्बन्धस्य न गृह्यते ।<br>
कर्मप्रवचनीयैस् तु स विशेषो ऽवरुध्यते ॥ ३।७।१५८ ॥</p>
</details>
<details><summary>विश्वास-प्रस्तुतिः</summary>
<p>साधनैर् व्यपदिष्टे च श्रूयमाणक्रिये पुनः ।<br>
प्रोक्ता प्रतिपदं षष्ठी समासस्य निवृत्तये ॥ ३।७।१५९ ॥</p>
</details>
<details><summary>मूलम्</summary>
<p>साधनैर् व्यपदिष्टे च श्रूयमाणक्रिये पुनः ।<br>
प्रोक्ता प्रतिपदं षष्ठी समासस्य निवृत्तये ॥ ३।७।१५९ ॥</p>
</details>
<details><summary>विश्वास-प्रस्तुतिः</summary>
<p>निष्ठायां कर्मविषया षष्थी च प्रतिषिध्यते ।<br>
शेषलक्षणया षष्ठ्या समासस्तत्र नेष्यते ॥ ३।७।१६० ॥</p>
</details>
<details><summary>मूलम्</summary>
<p>निष्ठायां कर्मविषया षष्थी च प्रतिषिध्यते ।<br>
शेषलक्षणया षष्ठ्या समासस्तत्र नेष्यते ॥ ३।७।१६० ॥</p>
</details>
<details><summary>विश्वास-प्रस्तुतिः</summary>
<p>अन्येन व्यपदिष्टस्य यस्यान्यत्रोपजायते ।<br>
व्यतिरेकः स धर्मौ द्वौ लभते विषयान्तरे ॥ ३।७।१६१ ॥</p>
</details>
<details><summary>मूलम्</summary>
<p>अन्येन व्यपदिष्टस्य यस्यान्यत्रोपजायते ।<br>
व्यतिरेकः स धर्मौ द्वौ लभते विषयान्तरे ॥ ३।७।१६१ ॥</p>
</details>
<details><summary>विश्वास-प्रस्तुतिः</summary>
<p>प्राधान्यं स्वगुणे लब्ध्वा प्रधाने याति शेषताम् ।<br>
सहयोगे स्वयोगे ऽतः प्रधानत्वं न हीयते ॥ ३।७।१६२ ॥</p>
</details>
<details><summary>मूलम्</summary>
<p>प्राधान्यं स्वगुणे लब्ध्वा प्रधाने याति शेषताम् ।<br>
सहयोगे स्वयोगे ऽतः प्रधानत्वं न हीयते ॥ ३।७।१६२ ॥</p>
</details>
<p>॥ इति शेषाधिकारः ॥</p>
<details><summary>विश्वास-प्रस्तुतिः</summary>
<p>सिद्धस्याभिमुखीभाव- मात्रं सम्बोधनं विदुः ।<br>
प्राप्ताभिमुख्यो ह्य् अर्थात्मा क्रियासु विनियुज्यते ॥ ३।७।१६३ ॥</p>
</details>
<details><summary>मूलम्</summary>
<p>सिद्धस्याभिमुखीभाव- मात्रं सम्बोधनं विदुः ।<br>
प्राप्ताभिमुख्यो ह्य् अर्थात्मा क्रियासु विनियुज्यते ॥ ३।७।१६३ ॥</p>
</details>
<details><summary>विश्वास-प्रस्तुतिः</summary>
<p>सम्बोधनं न वाक्यार्थ इति पूर्वेभ्य आगमः ।<br>
उद्देशेन विभक्त्यर्था वाक्यार्थात् समपोद्धृताः ॥ ३।७।१६४ ॥</p>
</details>
<details><summary>मूलम्</summary>
<p>सम्बोधनं न वाक्यार्थ इति पूर्वेभ्य आगमः ।<br>
उद्देशेन विभक्त्यर्था वाक्यार्थात् समपोद्धृताः ॥ ३।७।१६४ ॥</p>
</details>
<details><summary>विश्वास-प्रस्तुतिः</summary>
<p>विभक्त्यर्थे ऽव्ययीभाव- वचनाद् अवसीयताम् ।<br>
अन्यो द्रव्याद् विभक्त्यर्थः सो ऽव्ययेनाभिधीयते ॥ ३।७।१६५ ॥</p>
</details>
<details><summary>मूलम्</summary>
<p>विभक्त्यर्थे ऽव्ययीभाव- वचनाद् अवसीयताम् ।<br>
अन्यो द्रव्याद् विभक्त्यर्थः सो ऽव्ययेनाभिधीयते ॥ ३।७।१६५ ॥</p>
</details>
<details><summary>विश्वास-प्रस्तुतिः</summary>
<p>द्रव्यं तु यद् यथाभूतं तद् अत्यन्तं तथा भवेत् ।<br>
क्रियायोगे ऽपि तस्यासौ द्रव्यात्मा नापहीयते ॥ ३।७।१६६ ॥</p>
</details>
<details><summary>मूलम्</summary>
<p>द्रव्यं तु यद् यथाभूतं तद् अत्यन्तं तथा भवेत् ।<br>
क्रियायोगे ऽपि तस्यासौ द्रव्यात्मा नापहीयते ॥ ३।७।१६६ ॥</p>
</details>
<details><summary>विश्वास-प्रस्तुतिः</summary>
<p>तस्माद् यत् करणं द्रव्यं तत् कर्म न पुनर् भवेत् ।<br>
सर्वस्य वान्यथाभावस् तस्य द्रव्यात्मनो भवेत् ॥ ३।७।१६७ ॥</p>
</details>
<details><summary>मूलम्</summary>
<p>तस्माद् यत् करणं द्रव्यं तत् कर्म न पुनर् भवेत् ।<br>
सर्वस्य वान्यथाभावस् तस्य द्रव्यात्मनो भवेत् ॥ ३।७।१६७ ॥</p>
</details>
<p>॥ इति साधनसमुद्देशः ॥</p>
<p>३,८ः क्रियासमुद्देश</p>
<p>यावत्सिद्धं असिद्धं वा साध्यत्वेनाभिधीयते ।<br>
आश्रितक्रमरूपत्वात्तत्क्रियेति प्रतियते ॥ ३,८.१ ॥<br>
कार्यकारणभावेन ध्वनतीत्याश्रितक्रमः ।<br>
ध्वनिः क्रमनिवृत्तौ तु ध्वनिरित्येव कथ्यते ॥ ३,८.२ ॥<br>
श्वेते श्वेतत इत्येतच्छ्वेतत्वेन प्रकाशते ।<br>
आश्रितक्रमरूपत्वादभिधानं प्रवर्तते ॥ ३,८.३ ॥<br>
गुणभूतैरवयवैः समूहः क्रमजन्मनाम् ।<br>
बुद्ध्या प्रकल्पिताभेदः क्रियेति व्यपदिश्यते ॥ ३,८.४ ॥<br>
समूहः स तत्बाभूतः प्रतिभेदं समूहिसु ।<br>
समाप्यते ततो भेदे कालभेदस्य संभवः ॥ ३,८.५ ॥<br>
क्रमात्सदसतां तेषां आत्मानो न समूहिनाम् ।<br>
सद्वस्तुविषयैर्यान्ति संबन्धं चक्षुरादिभिः ॥ ३,८.६ ॥<br>
यथा गौरिति सम्घातः सर्वो नेन्द्रियगोचरः ।<br>
भागशस्तूपलब्धस्य बुद्धौ रूपं निरूप्यते ॥ ३,८.७ ॥<br>
इन्द्रियैरन्यथाप्राप्तौ भेदाम्शोपनिपातिभिः ।<br>
अलातचक्रवद्रूपं क्रियाणां परिकल्प्यते ॥ ३,८.८ ॥<br>
यथा च भागाः पचतेरुदकासेचनादयः ।<br>
उदकासेचनादिनां ज्ञेया भागास्तथापरे ॥ ३,८.९ ॥<br>
यश्चापकर्षपर्यन्तं अनुप्राप्तः प्रतीयते ।<br>
तत्रैकस्मिन्क्रियाशब्दः केवले न प्रयुज्यते ॥ ३,८.१० ॥<br>
पूर्वोत्तरैस्तथा भागैः समवस्थापितक्रमः ।<br>
एकः सोऽप्यसदध्यासादाख्यातैरभिधीयते ॥ ३,८.११ ॥<br>
कालानुपाति यद्रूपं तदस्तीत्यनुगम्यते ।<br>
परितस्तु परिच्छिन्नं भाव इत्येव कथ्यते ॥ ३,८.१२ ॥<br>
व्यवहारस्य सिद्धत्वान्न चेयं गुणकल्पना ।<br>
उपचारो हि मुख्यस्य संभवादवतिष्ठते ॥ ३,८.१३ ॥<br>
आहितोत्तरशक्तित्वात्प्रत्येकं वा समूहिनः ।<br>
अनेकरूपा लक्ष्यन्ते क्रमवन्त इवाक्रमाः ॥ ३,८.१४ ॥<br>
अनन्तरं फलं यस्याः कल्पते तां क्रियां विदुः ।<br>
प्रधानभूतां तादर्थ्यादन्यासां तु तदाख्यता ॥ ३,८.१५ ॥<br>
*क्रियाप्रवृत्तौ यो हेतुस्तदर्थं यद्विचेष्टितम् ।<br>
अनपेक्ष्य प्रयुञ्जीत गच्छतीत्यवधारयन् ॥ ३,८.१६ * ॥<br>
सत्सु प्रत्ययरूपोऽसौ भावो यावन्न जायते ।<br>
तावत्परेषां रूपेण साध्यः सन्नभिधीयते ॥ ३,८.१७ ॥<br>
सिद्धे तु साधनाकाङ्क्षा कृतार्थत्वान्निवर्तते ।<br>
न क्रियावाचिनां तस्मात्प्रयोगस्तत्र विद्यते ॥ ३,८.१८ ॥<br>
स चापूर्वापरिभूत एकत्वादक्रमात्मकः ।<br>
पूर्वापराणां धर्मेण तदर्थेनानुगम्यते ॥ ३,८.१९ ॥<br>
असन्निवर्तते तस्माद्यत्सत्तदुपलभ्यते ।<br>
तयोः सदसतोश्चासावात्मैक इव गृह्यते ॥ ३,८.२० ॥<br>
जातिं अन्ये क्रियां आहुरनेकव्यक्तिवर्तिनीम् ।<br>
असाध्या व्यक्तिरूपेण सा साध्येवोपलभ्यते ॥ ३,८.२१ ॥<br>
अन्ते या वा क्रियाभागे जातिः सैव क्रिया स्मृता ।<br>
सा व्यक्तेरनुनिष्पादे जायमानेव गम्यते ॥ ३,८.२२ ॥<br>
स्वव्यापारविशिष्टानां सत्ता वा, कर्तृकर्मनाम् ।<br>
क्रिया व्यापारभेदेषु सत्ता वा समवायिनी ॥ ३,८.२३ ॥<br>
अन्त्ये वात्मनि या सत्ता सा क्रिया कैश्चिदिष्यते ।<br>
भाव एव हि धात्वर्थ इत्यविच्छिन्न आगमः ॥ ३,८.२४ ॥<br>
बुद्धिं तज्जातिं अन्ये तु बुद्धिसत्तां अथापरे ।<br>
प्रत्यस्तरूपां भावेषु क्रियेति प्रतिजानते ॥ ३,८.२५ ॥<br>
आविर्भावतिरोभावौ जन्मनाशौ तथापरैः ।<br>
षट्सु भावविकारेषु कल्पितौ व्यावहारिकौ ॥ ३,८.२६ ॥<br>
ताभ्यां सर्वप्रवृत्तीनां अभेदेनोपसम्ग्रहः ।<br>
जन्मैवाश्रितसारूप्यं स्थितिरित्यभिधीयते ॥ ३,८.२७ ॥<br>
*जायमानान्न जन्र्नान्यद्विनाशेऽप्यपदार्थता ।<br>
अतो भावविकारेषु सत्तैका व्यवतिष्ठते ॥ ३,८.२८ * ॥<br>
*पूर्वभागस्तु यज्जातात्तज्जन्मेत्यपदिश्यते ।<br>
आश्रितक्रमरूपेण निमित्तत्वे विवक्षिते ॥ ३,८.२९ ॥<br>
आख्यातशब्दैरर्थोऽसावेवंभूतोऽभिधीयते ।<br>
नामशब्दाः प्रवर्तन्ते संहरन्त इव क्रमम् ॥ ३,८.३० ॥<br>
फलं फलापदेशो वा वस्तु वा तद्विरोधि यत् ।<br>
तदन्यदेव पूर्वेषां नाग इत्यपदिश्यते ॥ ३,८.३१ ॥<br>
नैवास्ति नैव नास्तीति वस्तुनो ग्रहनाद्विना ।<br>
कल्पते पररूपेण वस्त्वन्यदनुगम्यते ॥ ३,८.३२ ॥<br>
भावाभावौ घटादिनां अस्पृशन्नपि पाणिना ।<br>
कश्चिद्वेदाप्रकाशेऽपि प्रकाशे तत एव वा ॥ ३,८.३३ ॥<br>
व्यापि सौक्ष्म्यं क्व चिद्याति क्व चित्संहन्यते पुनः ।<br>
अकुर्वाणोऽथ वा किं चित्स्वशक्त्यैवं प्रकाशते ॥ ३,८.३४ ॥<br>
सर्वरूपस्य तत्त्वस्य यत्क्रमेणेव दर्शनम् ।<br>
भागैरिव प्रक्ल्प्तिश्च तां क्रियां अपरे विदुः ॥ ३,८.३५ ॥<br>
सत्ता स्वशक्तियोगेन सर्वरूपा व्यवस्थिता ।<br>
साध्या च साधनं चैव फलं भोक्ता फलस्य च ॥ ३,८.३६ ॥<br>
क्रियां अन्ये तु मन्यन्ते क्व चिदप्यनपाश्रिताम् ।<br>
साधनैकार्थकारित्वे प्रवृत्तिं अनपायिनीम् ॥ ३,८.३७ ॥<br>
सामान्यभूता सा पूर्वं भागशः प्रविभज्यते ।<br>
ततो व्यापाररूपेण साध्येव व्यवतिष्ठते ॥ ३,८.३८ ॥<br>
प्रकृतिः साधनानां सा प्रथमं तच्च कारकम् ।<br>
व्यापाराणां ततोऽन्यत्वं अपरैरुपवर्ण्यते ॥ ३,८.३९ ॥<br>
बहूनां संभवेऽर्थानां के चिदेवोपकारिनः ।<br>
संसर्गे कश्चिदेसां तु प्राधान्येन प्रतीयते ॥ ३,८.४० ॥<br>
साध्यत्वात्तत्र चाख्यातैर्व्यापाराः सिद्धसाधनाः ।<br>
प्राधान्येनाभिधीयन्ते फलेनापि प्रवर्तिताः ॥ ३,८.४१ ॥<br>
एकत्वावृत्तिभावाभ्यां भेदाभेदसमन्वये ।<br>
संख्यास्तत्रोपलभ्यन्ते संख्येयावयवक्रियाः ॥ ३,८.४२ ॥<br>
सिद्धस्यार्थस्य पाकादेः कथं साधनयोगिता ।<br>
साध्यत्वे वा तिङन्तेन कृतां भेदो न कश्चन ॥ ३,८.४३ ॥<br>
तत्र कारकयोगाया यद्याख्यातं निबन्धनम् ।<br>
षष्ठ्वाः सा लेन संबन्धे व्युदस्ता कर्तृकर्मनोः ॥ ३,८.४४ ॥<br>
एकाभिधान एकोऽर्थो युगपच्च द्विधर्मभाक् ।<br>
न संभवति सिद्धत्वे स साध्यः स्यात्कथं पुनः ॥ ३,८.४५ ॥<br>
एतावत्साधनं साध्यं एतावदिति कल्पना ।<br>
शास्त्र एव न वाक्येऽस्ति विभागः परमार्थतः ॥ ३,८.४६ ॥<br>
आख्यातशब्दे भागाभ्यां साध्यसाधनवर्तिता ।<br>
प्रकल्पिता यथा शास्त्रे स घञादिस्वपि क्रमः ॥ ३,८.४७ ॥<br>
साध्यत्वेन क्रिया तत्र धातुरूपनिबन्धना ।<br>
सत्त्वभावस्तु यस्तस्याः स घञादिनिबन्धनः ॥ ३,८.४८ ॥<br>
बन्धुताभेदरूपेण बन्धुशब्दे व्यवस्थिता ।<br>
समूहो बन्ध्ववस्था तु प्रत्ययेनाभिधीयते ॥ ३,८.४९ ॥<br>
तत्र यं प्रति साध्यत्वं असिद्धा तं प्रति क्रिया ।<br>
सिद्धा तु यस्मिन्साध्यत्वं न तं एव पुनः प्रति ॥ ३,८.५० ॥<br>
राज्ञः पुत्रस्य नप्तेति न राज्ञि व्यतिरिच्यते ।<br>
पुत्रस्यार्थः प्रधानत्वं न चास्य विनिवर्तते ॥ ३,८.५१ ॥<br>
मृगो धावति पश्येति साध्यसाधनरूपता ।<br>
तथा विषयभेदेन सरणस्योपपद्यते ॥ ३,८.५२ ॥<br>
लकृत्यक्तखलर्थानां तथाव्ययकृतां अपि ।<br>
रूढिनिष्ठाघञादिनां धातुः साध्यस्य वाचकः ॥ ३,८.५३ ॥<br>
साध्यस्यापरिनिष्पत्तेः सोऽयं इत्यनुपग्रहः ।<br>
तिङन्तैरन्तरेणेवं उपमानं ततो न तैः ॥ ३,८.५४ ॥<br>
साधनत्वं प्रसिद्धं च तिङ्क्षु संबन्धिनां यतः ।<br>
तेनाध्यारोप एव स्यादुपमा तु न विद्यते ॥ ३,८.५५ ॥<br>
न्यूनेषु च समाप्तार्थं उपमानं विधीयते ।<br>
क्रिया चैवाश्रये सर्वा तत्र तत्र समाप्यते ॥ ३,८.५६ ॥<br>
येनैव हेतुना हंसः पततीत्यभिधीयते ।<br>
आतौ तस्य समाप्तत्वादुपमार्थो न विद्यते ॥ ३,८.५७ ॥<br>
क्रियाणां जातिभिन्नानां सादृश्यं नावधार्यते ।<br>
सिद्धेश्च प्रक्रमे साध्यं उपमातुं न शक्यते ॥ ३,८.५८ ॥<br>
वनं वृक्षा इति यथा भेदाभेदव्यपाश्रयात् ।<br>
अर्थात्मा भिद्यते भावे स बाह्याभ्यन्तरे क्रमः ॥ ३,८.५९ ॥<br>
सामान्ये भाव इत्यत्र यल्लिङ्गं उपलभ्यते ।<br>
भेदानां अनुमेयत्वान्न तत्तेषु विवक्ष्यते ॥ ३,८.६० ॥<br>
निर्देशे चरितार्थत्वाल्लिङ्गं भावेऽविवक्सितम् ।<br>
उपमानविधित्वाच्च भावादन्यत्पचादिसु ॥ ३,८.६१ ॥<br>
भवतौ यत्पचादिनां तावदत्रोपदिश्यते ।<br>
न च लिङ्गं पचादिनां भवतौ समवस्थितम् ॥ ३,८.६२ ॥<br>
एकश्च सोऽर्थः सत्ताख्यः कथं चित्कैश्चिदुच्यते ।<br>
लिङ्गानि चास्य भिद्यन्ते पचिरूपादिभेदवत् ॥ ३,८.६३ ॥<br>
आचार्यो मातुलश्चेति यथैको व्यपदिश्यते ।<br>
सम्बन्धिभेदादर्थात्मा स विधिः पक्तिभावयोः ॥ ३,८.६४ ॥</p>
<p>३,९ः कालसमुद्देशः</p>
<p>व्यापारव्यतिरेकेण कालं एके प्रचक्षते ।<br>
नित्यं एकं विभु द्रव्यं परिमाणं क्रियावताम् ॥ ३,९.१ ॥<br>
दिष्टिप्रस्थसुवर्णादि मूर्तिभेदाय कल्पते ।<br>
क्रियाभेदाय कालस्तु संख्या सर्वस्य भेदिका ॥ ३,९.२ ॥<br>
उत्पत्तौ च स्थितौ चैव विनाशे चापि तद्वताम् ।<br>
निमित्तं कालं एवाहुर्विभक्तेनात्मना स्थितम् ॥ ३,९.३ ॥<br>
तं अस्य लोकयन्त्रस्य सूत्रधारं प्रचक्षते ।<br>
प्रतिबन्धाभ्यनुज्ञाभ्यां तेन विश्वं विभज्यते ॥ ३,९.४ ॥<br>
यदि न प्रतिबध्नीयात्प्रतिबन्धं च नोत्सृजेत् ।<br>
अवस्था व्यतिकीर्येरन्पौर्वापर्यविनाकृताः ॥ ३,९.५ ॥<br>
तस्यात्मा बहुधा भिन्नो भेदैर्धर्मान्तराश्रयैः ।<br>
न हि भिन्नं अभिन्नं वा वस्तु किं चन विद्यते ॥ ३,९.६ ॥<br>
नैको न चाप्यनेकोऽस्ति न शुक्लो नापि चासितः ।<br>
द्रव्यात्मा स तु संसर्गादेवंरूपः प्रकाशते ॥ ३,९.७ ॥<br>
संसर्गिनां तु ये भेदा विशेषास्तस्य ते मताः ।<br>
स भिन्नस्तैर्व्यवस्थानां कालो भेदाय कल्पते ॥ ३,९.८ ॥<br>
विशिष्टकालसंबन्धाद्वृत्तिलाभः प्रकल्पते ।<br>
शक्तीनां संप्रयोगस्य हेतुत्वेनावतिष्ठते ॥ ३,९.९ ॥<br>
जन्माभिव्यक्तिनियमाः प्रयोगोपनिबन्धनाः ।<br>
नित्याधीनस्थितित्वाच्च स्थितिर्नियमपूर्विका ॥ ३,९.१० ॥<br>
स्थितस्यानुग्रहस्तैस्तैर्धर्मैः संसर्गिभिस्ततः ।<br>
प्रतिबन्धस्तिरोभावः प्रहाणं इति चात्मनः ॥ ३,९.११ ॥<br>
प्रत्यवस्थं तु कालस्य व्यापारोऽत्र व्यवस्थितः ।<br>
काल एव हि विश्वात्मा व्यापार इति कथ्यते ॥ ३,९.१२ ॥<br>
मूर्तीनां तेन भिन्नानां आचयापचयाः पृथक् ।<br>
लक्ष्यन्ते परिणामेन सर्वासां भेदयोगिना ॥ ३,९.१३ ॥<br>
जलयन्त्रभ्रमावेश- सदृशीभिः प्रवृत्तिभिः ।<br>
स कलाः कलयन्सर्वाः कालाख्यां लभते विभुः ॥ ३,९.१४ ॥<br>
प्रतिभद्धाश्च यास्तेन चित्रा विश्वस्य वृत्तयः ।<br>
ताः स एवानुजानाति यथा तन्तुः शकुन्तिकाः ॥ ३,९.१५ ॥<br>
विशिष्टकालसंबन्धाल्लब्धपाकासु शक्तिषु ।<br>
क्रियाभिव्यज्यते नित्या प्रयोगाख्येन कर्मणा ॥ ३,९.१६ ॥<br>
जातिप्रयुक्ता तस्यां तु फलव्यक्तिः प्रजायते ।<br>
कुतोऽप्यद्भुतया वृत्त्या शक्तिभिः सा नियम्यते ॥ ३,९.१७ ॥<br>
ततस्तु समवायाख्या शक्तिर्भेदस्य बाधिका ।<br>
एकत्वं इव ता व्यक्तीरापादयति कारणैः ॥ ३,९.१८ ॥<br>
अथास्मान्नियमादूर्ध्वं जातयो याः प्रयोजिकाः ।<br>
ताः सर्वा व्यक्तिं आयान्ति स्वच्छे छाया इवाम्भसि ॥ ३,९.१९ ॥<br>
कारणानुविधायित्वादथ कारण पूर्वकाः ।<br>
गुणास्तत्रोपजायन्ते स्वजातिव्यक्तिहेतवः ॥ ३,९.२० ॥<br>
आश्रयाणां च नित्यत्वं आश्रितानां च नित्यता ।<br>
ता व्यक्तीरनुगृह्णाति स्थितिस्तेन प्रकल्पते ॥ ३,९.२१ ॥<br>
अनित्यस्य यथोत्पादे पारतन्त्र्यं तथा स्थितौ ।<br>
विनाशायैव तत्शृष्टं अस्वाधीनस्थितिं विदुः ॥ ३,९.२२ ॥<br>
स्थितः संसर्गिभिर्भावैः स्वक्रियास्वनुगृह्यते ।<br>
नैषां सत्तां अनुद्गृह्य वृत्तिर्जन्मवतां स्मृता ॥ ३,९.२३ ॥<br>
जराख्या कालशक्तिर्या शक्त्यन्तरविरोधिनी ।<br>
सा शक्तीः प्रतिबध्नाति जायन्ते च विरोधिनः ॥ ३,९.२४ ॥<br>
प्रयोजकास्तु ये भावाः स्थितिभागस्य हेतवः ।<br>
तिरोभवन्ति ते सर्वे यत आत्मा प्रहीयते ॥ ३,९.२५ ॥<br>
यथैवाद्बुतया वृत्त्या निष्क्रमं निर्निबन्धनम् ।<br>
अपदं जायते सर्वं तथास्यात्मा प्रहीयते ॥ ३,९.२६ ॥<br>
क्रिययोरपवर्गिण्योर्नानार्थसमवेतयोः ।<br>
संबन्धिना विनैकेन परिच्छेदः कथं भवेत् ॥ ३,९.२७ ॥<br>
यथा तुलायां हस्ते वा नानाद्रव्यव्यवस्थितम् ।<br>
गुरुत्वं परिमीयेत कालादेवं क्रियागतिः ॥ ३,९.२८ ॥<br>
जहाति सहवृत्ताश्च क्रियाः स समवस्थिताः ।<br>
व्रीहिर्यथोदकं तेन हायनाख्यां प्रपद्यते ॥ ३,९.२९ ॥<br>
प्रतिबन्धाभ्यनुज्ञाभ्यां वृत्तिर्या तस्य शास्वती ।<br>
तया विभज्यमानोऽसौ भजते क्रमरूपताम् ॥ ३,९.३० ॥<br>
कर्तृभेदात्तदर्थेषु प्रचयापचयौ गतः ।<br>
समत्वं विषमत्वं वा स एकः प्रतिपद्यते ॥ ३,९.३१ ॥<br>
क्रियाभेदाद्यथैकस्मिंस्तक्षाद्याख्या प्रवर्तते ।<br>
क्रियाभेदात्तथैकस्मिन्नृत्वाद्याख्योपजायते ॥ ३,९.३२ ॥<br>
आरम्भश्च क्रिया चैव निष्ठा चेत्यभिधीयते ।<br>
धर्मान्तराणां अध्यास- भेदात्सदसदात्मनः ॥ ३,९.३३ ॥<br>
यावांश्च द्व्यणुकादीनां तावान्हिमवतोऽप्यसौ ।<br>
न ह्यात्मा कस्य चिद्भेत्तुं प्रचेतुं वापि शक्यते ॥ ३,९.३४ ॥<br>
अन्यैस्तु भावैरन्येषां प्रचयः परिकल्प्यते ।<br>
शनैरिदं इदं क्षिप्रं इति तेन प्रतीयते ॥ ३,९.३५ ॥<br>
असतश्च क्रमो नास्ति स हि भेत्तुं न शक्यते ।<br>
सतोऽपि चात्मतत्त्वं यत्तत्तथैवावतिष्ठते ॥ ३,९.३६ ॥<br>
क्रियोपाधिश्च सन्भूत- भविष्यद्वर्तमानताः ।<br>
एकादशाभिराकारैर्विभक्ताः प्रतिपद्यते ॥ ३,९.३७ ॥<br>
भूतः पञ्चविधस्तत्र भविष्यंश्च चतुर्विधः ।<br>
वर्तमानो द्विधाख्यात इत्येकादश कल्पनाः ॥ ३,९.३८ ॥<br>
काले निधाय स्वं रूपं प्रज्ञया यन्निगृह्यते ।<br>
भावास्ततो निवर्तन्ते तत्र संक्रान्तशक्तयः ॥ ३,९.३९ ॥<br>
भाविनां चैव यद्रूपं तस्य च प्रतिबिम्बकम् ।<br>
सुनिर्मृष्ट इवादर्शे काल एवोपपद्यते ॥ ३,९.४० ॥<br>
तृणपर्णलतादीनि यथा स्रोतोऽनुकर्षति ।<br>
प्रवर्तयति कालोऽपि मात्रा मात्रावतां तथा ॥ ३,९.४१ ॥<br>
आविश्येवानुसंधत्ते यथा गतिमतां गतीः ।<br>
वायुस्तत्रैव कालात्मा विधत्ते क्रमरूपताम् ॥ ३,९.४२ ॥<br>
अयनप्रविभागश्च गतीश्च ज्योतिषां ध्रुवा ।<br>
निवृत्तिप्रभवाश्चैव भूतानां तन्निबन्धनाः ॥ ३,९.४३ ॥<br>
मात्राणां परिणामा ये कालवृत्त्यनुपातिनः ।<br>
नक्षत्राख्या पृथक्तेषु चिह्नमात्रं तु तारकाः ॥ ३,९.४४ ॥<br>
रुतैर्मृगशकुन्तानां स्थावराणां च वृत्तिभिः ।<br>
छायादिपरिणामैश्च ऋतुधामा निरूप्यते ॥ ३,९.४५ ॥<br>
निर्भासोपगमो योऽयं क्रमवानिव दृश्यते ।<br>
अक्रमस्यापि विश्वस्य तत्कालस्य विचेष्टितम् ॥ ३,९.४६ ॥<br>
दूरान्तिकव्यवस्थानं अध्वाधिकरणं यथा ।<br>
चिरक्षिप्रव्यवस्थानं कालाधिकरणं तथा ॥ ३,९.४७ ॥<br>
तस्याभिन्नस्य कालस्य व्यवहारे क्रियाकृताः ।<br>
भेदा इव त्रयः सिद्धा यांल्लोको नातिवर्तते ॥ ३,९.४८ ॥<br>
एकस्य शक्तयस्तिस्रः कालस्य समवस्थिताः ।<br>
यत्संबन्धेन भावानां दर्शनादर्शने सताम् ॥ ३,९.४९ ॥<br>
द्वाभ्यां स किल शक्तिभ्यां भावानां वरणात्मकः ।<br>
शक्तिस्तु वर्तमानाख्या भावरूपप्रकाशिनी ॥ ३,९.५० ॥<br>
अनागता जन्मशक्तेः शक्तिरप्रतिबन्धिका ।<br>
अतीताख्या तु या शक्तिस्तया जन्म विरुध्यते ॥ ३,९.५१ ॥<br>
तमःप्रकाशवत्त्वेते त्रयोऽध्वानो व्यवस्थिताः ।<br>
अक्रमास्तेषु भावानां क्रमः समुपलभ्यते ॥ ३,९.५२ ॥<br>
द्वौ तु तत्र तमोरूपावेकस्यालोकवत्स्थितिः ।<br>
अतीतं अपि केषां चित्पुनर्विपरिवर्तते ॥ ३,९.५३ ॥<br>
युगपद्वर्तमानत्वं तद्धर्मा प्रतिपद्यते ।<br>
केषां चिद्वर्तमानत्वाच्चैति तद्वदतीतताम् ॥ ३,९.५४ ॥<br>
हेतुपकारादाक्षिप्तो वर्तमानत्वं आगतः ।<br>
शान्तहेतूपकारः सन्पुनर्नोपैति दर्शनम् ॥ ३,९.५५ ॥<br>
द्वे एव कालस्य विभोः केषां चिच्छक्तिवर्त्मनी ।<br>
करोति याभ्यां भावानां उन्मीलननिमीलने ॥ ३,९.५६ ॥<br>
कलाभिः पृथगर्थाभिः प्रविभक्तं स्वभावतः ।<br>
के चिद्बुद्ध्यनुसंहार- लक्षणं तं प्रचक्षते ॥ ३,९.५७ ॥<br>
ज्ञानानुगतशक्तिं वा बाह्यं वा सत्यतः स्थितम् ।<br>
कालात्मानं अनाश्रित्य व्यवहर्तुं न शक्यते ॥ ३,९.५८ ॥<br>
तिस्रो भावस्य भावस्य केषां चिद्भावशक्तयः ।<br>
ताभिः स्वशक्तिभिः सर्वं सदैवास्ति च नास्ति च ॥ ३,९.५९ ॥<br>
सत्त्वादव्यतिरेकेण तास्तिस्रोऽपि व्यवस्थिताः ।<br>
क्रमस्तास्तदभेदाच्च सदसत्त्वं न भिद्यते ॥ ३,९.६० ॥<br>
दर्शनादर्शनेनैकं दृष्टादृष्टं तदेव तु ।<br>
अध्वनां एकता नास्ति न च किं चिन्निवर्तते ॥ ३,९.६१ ॥<br>
शक्त्यात्मदेवतापक्षैर्भिन्नं कालस्य दर्शनम् ।<br>
प्रथमं तदविद्यायां यद्विद्यायां न विद्यते ॥ ३,९.६२ ॥<br>
अभेदे यदि कालस्य ह्रस्वदीर्घप्लुतादिषु ।<br>
दृश्यते भेदनिर्भासः स चिरक्षिप्रबुद्धिवत् ॥ ३,९.६३ ॥<br>
ह्रस्वदीर्घप्लुतावृत्त्या नालिकासलिलादिषु ।<br>
कथं प्रचययोगः स्यात्कल्पनामात्रहेतुकः ॥ ३,९.६४ ॥<br>
अभिव्यक्तिनिमित्तस्य प्रचयेन प्रचीयते ।<br>
अभिन्नं अपि शब्दस्य तत्त्वं अप्रचयात्मकम् ॥ ३,९.६५ ॥<br>
एवं मात्रातुरीयस्य भेदो दाशतयस्य वा ।<br>
परिमाणविकल्पेन शब्दात्मनि न विद्यते ॥ ३,९.६६ ॥<br>
अनुनिष्पादिकल्पेन येऽन्तराल इव स्थिताः ।<br>
शब्दास्ते प्रतिपत्तॄणां उपायाः प्रतिपत्तये ॥ ३,९.६७ ॥<br>
विशिष्टं अवधिं तं तं उपादाय प्रकल्पते ।<br>
कालः कालवतां एकः क्षणमासर्तुभेदभाक् ॥ ३,९.६८ ॥<br>
बुद्ध्यवग्रहभेदाच्च व्यवहारात्मनि स्थितः ।<br>
तावानेव क्षणः कालो युगमन्वन्तराणि वा ॥ ३,९.६९ ॥<br>
प्रतिबन्धाभ्यनुज्ञाभ्यां नालिकाविवराश्रिते ।<br>
यदम्भसि प्रक्षरणं तत्कालस्यैव चेष्टितम् ॥ ३,९.७० ॥<br>
अल्पे महति वा छिद्रे तत्संबन्धे न भिद्यते ।<br>
कालस्य वृत्तिरात्मापि तं एवास्यानुवर्तते ॥ ३,९.७१ ॥<br>
आक्रीड इव कालस्य दृश्यते यः स्वशक्तिभिः ।<br>
बहुरूपस्य भावेषु बहुधा तेन भिद्यते ॥ ३,९.७२ ॥<br>
त्वचिसारस्य वा वृद्धिं तृणराजस्य वा दधत् ।<br>
तावत्तद्वृद्धियोगेन कालतत्त्वं विकल्पते ॥ ३,९.७३ ॥<br>
व्यतिक्रमेऽपि मात्राणां तस्य नास्ति व्यतिक्रमः ।<br>
न गन्तृगतिभेदेन मार्गभेदोऽस्ति कश्चन ॥ ३,९.७४ ॥<br>
उदयास्तमयावृत्त्या ज्योतिषां लोकसिद्धया ।<br>
कालस्याव्यतिपातेऽपि ताद्धर्म्यं इव लक्ष्यते ॥ ३,९.७५ ॥<br>
आदित्यग्रहनक्षत्र- परिस्पन्दं अथापरे ।<br>
भिन्नं आवृत्तिभेदेन कालं कालविदो विदुः ॥ ३,९.७६ ॥<br>
क्रियान्तरपरिच्छेद- प्रवृत्ता या क्रियां प्रति ।<br>
निर्ज्ञातपरिमाणा सा काल इत्यभिधीयते ॥ ३,९.७७ ॥<br>
ज्ञाने रूपस्य संक्रान्तिर्ज्ञानेनैवानुसंहृतिः ।<br>
अतः क्रियान्तराभावे सा क्रिया काल इष्यते ॥ ३,९.७८ ॥<br>
भूतो घट इतीयं च सत्ताया एव भूतता ।<br>
भूता सत्तेति सत्तायाः सत्ता भूताभिधीयते ॥ ३,९.७९ ॥<br>
परतो भिद्यते सर्वं आत्मा तु न विकल्प्यते ।<br>
पर्वतादिस्थितिस्तस्मात्पररूपेण भिद्यते ॥ ३,९.८० ॥<br>
प्रसिद्धभेदा व्यापारा विरूपावयवक्रियाः ।<br>
साहचर्येण भिद्यन्ते सरूपावयवक्रियाः ॥ ३,९.८१ ॥<br>
*व्यवधानं इवोपैति निवृत्त इव दृश्यते ।<br>
क्रियासमूहो भुज्यादिरन्तरालप्रवृत्तिभिः ॥ ३,९.८२ * ॥<br>
*न च विच्छिन्नरूपोऽपि सोऽविरामान्निवर्तते ।<br>
सर्वैव हि क्रियान्येन सम्कीर्णेवोपलभ्यते ॥ ३,९.८३ * ॥<br>
*तदन्तरालदृष्टा वा सर्वैवावयवक्रिया * ।<br>
सादृश्यात्सति भेदे तु तदङ्गत्वेन गृह्यते ॥ ३,९.८४ ॥<br>
सदसद्वापि वस्तु स्यात्तृतीयं नास्ति किं चन ।<br>
तेन भूतभविष्यन्तौ मुक्त्वा मध्यं न विद्यते ॥ ३,९.८५ ॥<br>
निर्वृत्तिरूपं एकस्य भेदाभावान्न कल्पते ।<br>
सदसद्वापि तेनैकं क्रमरूपं कथं भवेत् ॥ ३,९.८६ ॥<br>
बहूनां चानवस्थानादेकं एवोपलभ्यते ।<br>
यथोपलब्धि स्मरणं तत्र चाप्युपपद्यते ॥ ३,९.८७ ॥<br>
सदसद्रूपं एकं स्याद्सर्वस्यैकत्वकल्पने ।<br>
निर्वृत्तिरूपं निर्वृत्तेः सामान्यं अथ वा भवेत् ॥ ३,९.८८ ॥<br>
कार्योत्पत्तौ समर्थं वा स्वेन धर्मेण तत्तथा ।<br>
आत्मतत्त्वेन गृह्येत सा चास्मिन्वर्तमानता ॥ ३,९.८९ ॥<br>
क्रियाप्रबन्धरूपं यदध्यात्मं विनिगृह्यते ।<br>
संक्रान्तरूपं एकत्र तां आहुर्वर्तमानताम् ॥ ३,९.९० ॥<br>
क्रियातिपत्तिरत्यन्तं क्रियानुत्पत्तिलक्षणा ।<br>
न च भूतं अनुत्पन्नं न भविष्यत्तथाविधम् ॥ ३,९.९१ ॥<br>
प्राग्विरुद्धक्रियोत्पादान्निर्वृत्ते वा विरोधिनि ।<br>
व्यापारेऽवधिभेदेन विषयस्तत्र भिद्यते ॥ ३,९.९२ ॥<br>
व्यभिचारे निमित्तस्य साधुत्वं न प्रकल्पते ।<br>
भाव्यासीदिति सूत्रेण तत्कालेऽन्यत्र शिष्यते ॥ ३,९.९३ ॥<br>
स्वकाल एव साधुत्वे कालभेदे गतिः कथम् ।<br>
वाक्यार्थादतदर्थेषु विशिष्टत्वं न सिध्यति ॥ ३,९.९४ ॥<br>
तदर्थश्चेदवयवो भाविनो भूततागतिः ।<br>
न स्यादत्यन्तभूतत्वं एवैकं तत्र संभवेत् ॥ ३,९.९५ ॥<br>
विशिष्टकालता पूर्वं तथापि तु विशेषणे ।<br>
आश्रयात्सोऽन्तरङ्गत्वात्तत्र साधुर्भविष्यति ॥ ३,९.९६ ॥<br>
आमिश्र एव प्रक्रान्तः स पदार्थस्तथाविधः ।<br>
केवलस्य विमिश्रत्वं नित्येऽर्थे नोपपद्यते ॥ ३,९.९७ ॥<br>
शुद्धे च काले व्याख्यातं आमिश्रे न प्रसिध्यति ।<br>
साधुत्वं अयथाकालं तत्सूत्रेणोपदिश्यते ॥ ३,९.९८ ॥<br>
आख्यातपदवाच्येऽर्थे निर्वर्त्यत्वात्प्रधानता ।<br>
विशेषणं तदाक्षेपात्तत्काले व्यवतिष्ठते ॥ ३,९.९९ ॥<br>
संप्रत्ययानुकारो वा शब्दव्यापार एव वा ।<br>
अध्यस्यते विरुद्धेऽर्थे न च तेन विरुध्यते ॥ ३,९.१०० ॥<br>
भूतं भविष्यदित्येतौ प्रत्ययौ वर्तमानताम् ।<br>
अत्यजन्तौ प्रपद्येते विरुद्धाश्रयरूपताम् ॥ ३,९.१०१ ॥<br>
अध्वनो वर्तमानस्य विषयेण भविष्यता ।<br>
भाष्ये भविष्यत्कालेति कार्यार्थं व्यपदिश्यते ॥ ३,९.१०३ ॥<br>
इच्छा चिकीर्शतीत्यत्र स्वकालं अनुरुध्यते ।<br>
भविष्यति प्रकृत्यर्थे तत्कालं नानुरुध्यते ॥ ३,९.१०४ ॥<br>
आशास्यमानतन्त्रत्वादाशंसायां विपर्ययः ।<br>
प्रयोक्तृधर्मः शब्दार्थे शब्दैरेवानुशज्यते ॥ ३,९.१०५ ॥<br>
अप्छालिबीजसंयोगे वर्तते निष्पदिर्यदा ।<br>
तत्रावयववृत्तित्वाद्भविष्यत्प्रतिषेधनम् ॥ ३,९.१०६ ॥<br>
फलप्रसवरूपे तु निष्पदौ भूतकालता ।<br>
धर्मान्तरेषु तद्रूपं अध्यस्य परिकल्प्यते ॥ ३,९.१०७ ॥<br>
उपयुक्ते निमित्तानां व्यापारे फलसिद्धये ।<br>
तत्र रूपं यदध्यस्तं तत्कालं तत्प्रतीयते ॥ ३,९.१०८ ॥<br>
निष्पत्ताववधिः कश्चित्कश्चित्प्रतिविवक्षितः ।<br>
हेतुजन्मव्यपेक्षातः फलजन्मेति चोच्यते ॥ ३,९.१०९ ॥<br>
अबहिःसाधनाधीना सिद्धिर्यत्र विवक्षिता ।<br>
तत्साधनान्तराभावात्सिद्धं इत्यपदिश्यते ॥ ३,९.११० ॥<br>
तस्मादवधिभेदेन सिद्धा मुख्यैव भूतता ।<br>
अनागतत्वं अस्तित्वं हेतुधर्मव्यपेक्षणे ॥ ३,९.१११ ॥<br>
सतां इन्द्रियसंबन्धात्सैव सत्ता विशिष्यते ।<br>
भेदेन व्यवहारो हि वस्त्वन्तरनिबन्धनः ॥ ३,९.११२ ॥<br>
अस्तित्वं वस्तुमात्रस्य बुद्ध्या तु परिगृह्यते ।<br>
यः समासादनाद्भेदः स तत्र न विवक्षितः ॥ ३,९.११३ ॥<br>
योगाद्वा स्त्रीत्वपुंस्त्वाभ्यां न किं चिदवतिष्ठते ।<br>
स्वस्मिन्नात्मनि तत्रान्यद्भूतं भावि च कथ्यते ॥ ३,९.११४ ॥</p>
<p>३,१०ः पुरुषसमुद्देश</p>
<p>प्रत्यक्ता परभावश्चाप्युपाधी कर्तृकर्मनोः ।<br>
तयोः श्रुतिविशेषेण वाचकौ मध्यमोत्तमौ ॥ ३,१०.१ ॥<br>
सदसद्वापि चैतन्यं एताभ्यां अवगम्यते ।<br>
चैतन्यभागे प्रथमः पुरुषो न तु वर्तते ॥ ३,१०.२ ॥<br>
बुधिजानातिचितिभिः प्रथमे पुरुषे सति ।<br>
सम्ज्ञानार्थैर्न चैतन्य- स्योपयोगः प्रकाश्यते ॥ ३,१०.३ ॥<br>
संबोधनार्थः सर्वत्र मध्यमे कैश्चिदिष्यते ।<br>
तथा संबोधने सर्वां प्रथमां युष्मदो विदुः ॥ ३,१०.४ ॥<br>
संबोधनं न लोकेऽस्ति विधातव्येन वस्तुना ।<br>
स्वाहेन्द्रशत्रुर्वर्धस्व यथा राजा भवेति च ॥ ३,१०.५ ॥<br>
युष्मदर्थस्य सिद्धत्वान्नियता चाद्युदात्तता ।<br>
युष्मदः प्रथमान्तस्य परश्चेन्न पदादसौ ॥ ३,१०.६ ॥<br>
गुणप्रधानताभेदः पुरुशादिविपर्ययः ।<br>
निर्देशश्चान्यथा शास्त्रे नित्यत्वान्न विरुध्यते ॥ ३,१०.७ ॥<br>
यथानिर्देशं अर्थाः स्युर्येसां शास्त्रं विधायकम् ।<br>
किं चित्सामान्यं आश्रित्य स्थिते तु प्रतिपादनम् ॥ ३,१०.८ ॥<br>
योऽश्वे यः पीठ इत्यत्र भूतयोरश्वपीठयोः ।<br>
यथोपलक्षणार्थत्वं तथार्थेष्वनुशासनम् ॥ ३,१०.९ ॥</p>
<p>३,११ः Sअंख्यासमुद्देश</p>
<p>संख्यावान्सत्त्वभूतोऽर्थः सर्व एवाभिधीयते ।<br>
भेदाभेदविभागो हि लोके संख्यानिबन्धनः ॥ ३,११.१ ॥<br>
स धर्मो व्यतिरिक्तो वा तेषां आत्मैव वा तथा ।<br>
भेदहेतुत्वं आश्रित्य संख्येति व्यपदिश्यते ॥ ३,११.२ ॥<br>
समवेता परिच्छेद्ये क्व चिदन्यत्र सा स्थिता ।<br>
प्रकल्पयति भावानां संख्या भेदं तथात्मनः ॥ ३,११.३ ॥<br>
परत्वे चापरत्वे च भेदे तुल्या श्रुतिर्यथा ।<br>
संख्याशब्दाभिधेयत्वं भेदहेतोस्तथा गुणे ॥ ३,११.४ ॥<br>
अस्वतन्त्रे स्वतन्त्रत्वं परधर्मो यथा गुणे ।<br>
अभेद्ये भेद्यभावोऽपि द्रव्यधर्मस्तथा गुणे ॥ ३,११.५ ॥<br>
स्वबुद्ध्या तं अपोद्धृत्य लोकोऽप्यागमं आश्रितः ।<br>
स्वधर्मादन्यधर्मेण व्याचष्टे प्रतिपत्तये ॥ ३,११.६ ॥<br>
परोपकारतत्त्वानां स्वातन्त्र्येनाभिधायकः ।<br>
शब्दः सर्वपदार्थाना स्वधर्मद्विप्रकृष्यते ॥ ३,११.७ ॥<br>
यथैवाविषयं ज्ञानं न किं चिदवभासते ।<br>
तथा भावोऽप्यसंसृष्टो न कश्चिदुपलभ्यते ॥ ३,११.८ ॥<br>
भेदेन तु समाख्यातं यल्लोकोऽप्यनुवर्तते ।<br>
आगमाच्छास्त्रसदृशो व्यवहारः स वर्ण्यते ॥ ३,११.९ ॥<br>
बुद्धौ स्थितेषु तेष्वेवं अध्यारोपो न दुर्लभः ।<br>
परधर्मस्य न ह्यत्र सदसत्त्वं प्रयोजकम् ॥ ३,११.१० ॥<br>
सामान्येष्वपि सामान्यं विशेषेषु विशिष्टता ।<br>
संख्यासु संख्या लिङ्गेषु लिङ्गं एवं प्रकल्पते ॥ ३,११.११ ॥<br>
अतो द्रव्याश्रितां संख्यां आहुः संसर्गवादिनः ।<br>
भेदाभेदव्यतीतेषु भेदाभेदविधायिनीम् ॥ ३,११.१२ ॥<br>
आत्मान्तरानां येनात्मा तद्रूप इव लक्ष्यते ।<br>
अतद्रूपेण संसर्गात्सा निमित्तसरूपता ॥ ३,११.१३ ॥<br>
संसृष्टेष्वपि निर्भागे भूतेष्वर्थक्रिया यथा ।<br>
सत्त्वादिषु च मात्रासु सर्वास्वेवं प्रतीयते ॥ ३,११.१४ ॥<br>
द्वित्वादियोनिरेकत्वं भेदास्तत्पूर्वका यतः ।<br>
विना तेन न संख्यानां अन्यासां अस्ति संभवः ॥ ३,११.१५ ॥<br>
एकत्वे बुद्धिसहिते निमित्तं द्वित्वजन्मनि ।<br>
एकत्वाभ्यां समुत्पन्नं एवं वा तत्प्रतीयते ॥ ३,११.१६ ॥<br>
एकत्वसमुदायो वा सापेक्षे वा पृथक्पृथक् ।<br>
एकत्वे द्वित्वं इत्येवं तयोर्द्विवचनं भवेत् ॥ ३,११.१७ ॥<br>
एकोऽपि गुणभेदेन सङ्घो भेदं प्रकल्पयेत् ।<br>
आश्रयाश्रयिभेदो हि तदाश्रयनिबन्धनः ॥ ३,११.१८ ॥<br>
संख्येयसङ्घसंख्यान- सङ्घः संख्येति कथ्यते ।<br>
विम्शत्यादिसु सान्यस्व द्रव्यसङ्घस्य भेदिका ॥ ३,११.१९ ॥<br>
एकविंशतिसंख्वावां संख्यान्तरसरूपयोः ।<br>
एकस्यां बुद्ध्यनावृत्त्या, भागयोरिव कल्पना ॥ ३,११.२० ॥<br>
असंख्यासमुदायत्वात्संख्याकार्यं विधीयते ।<br>
समूहत्वे तु तन्न स्यात्स्वाङ्गादिसमुदायवत् ॥ ३,११.२१ ॥<br>
संख्येयान्तरतन्त्रासु या संख्यासु प्रवर्तते ।<br>
आवृत्तिवर्गसंख्येया तां संख्यां तादृशीं विदुः ॥ ३,११.२२ ॥<br>
न संख्यायां न संख्येये द्वौ दशेत्यस्ति संभवः ।<br>
भेदाभावान्न संख्यायां विरोधान्न तदाश्रये ॥ ३,११.२३ ॥<br>
संख्यायेते दशद्वर्गौ द्विदशा इति संख्यया ।<br>
तद्रूपे वापि संख्येय आवृत्तिः परिगण्यते ॥ ३,११.२४ ॥<br>
संख्या नाम न संख्यास्ति संज्ञैषेति यथोच्यते ।<br>
रूपं न रूपं अप्येवं सम्ज्ञा सा हि सितादिषु ॥ ३,११.२५ ॥<br>
संख्यानजातियोगात्तु संख्या संख्येति कथ्यते ।<br>
रूपत्वजातियोगाच्च रूपे रूपं इति स्मृतम् ॥ ३,११.२६ ॥<br>
निमित्तं एकं इत्यत्र विभक्त्या नाभिधीयते ।<br>
तद्वतस्तु यदेकत्वं विभक्तिस्तत्र वर्तते ॥ ३,११.२७ ॥<br>
एकस्य प्रचयो दृष्टः समूहश्च द्वयोस्तथा ।<br>
निमित्तव्यतिरेकेण संख्यान्या भेदिका ततः ॥ ३,११.२८ ॥<br>
तदेकं अपि चैकत्वं विभक्तिश्रवणादृते ।<br>
नोच्यते तेन शब्देन विभक्त्या तु सहोच्यते ॥ ३,११.२९ ॥<br>
अन्वयव्यतिरेकौ च यदि स्याद्वचनान्तरम् ।<br>
स्यातां असति तस्मिम्श्च प्रकृत्यर्थो न कल्प्यते ॥ ३,११.३० ॥<br>
एकत्वं एक इत्यत्र शुद्धद्रव्यविशेषणम् ।<br>
सगुणस्तु प्रकृत्यर्थो विभक्त्यर्थेन भिद्यते ॥ ३,११.३१ ॥<br>
द्व्येकयोरिति निर्देशात्संख्यामात्रेऽपि संभवः ।<br>
एकादीनां प्रसिद्ध्या तु संख्येयार्थत्वं उच्यते ॥ ३,११.३२ ॥</p>
<p>३,१२ः ऊपग्रहसमुद्देश</p>
<p>य आत्मनेपदाद्भेदः क्व चिदर्थस्य गम्यते ।<br>
अन्यतश्चापि लादेशान्मन्यन्ते तं उपग्रहम् ॥ ३,१२.१ ॥<br>
क्व चित्साधनं एवासौ क्व चित्तस्य विशेषणम् ।<br>
साधनं तत्र कर्मादि व्यक्तवाचो विशेषणम् ॥ ३,१२.२ ॥<br>
क्रिया विषयभेदेन जीविकादिषु भिद्यते ।<br>
लादेशैः स क्रियाभेदो वाक्येष्वपि नियम्यते ॥ ३,१२.३ ॥<br>
धात्वर्थस्तद्विशेषश्चाप्युक्तः क्व चिदुपग्रहः ।<br>
धात्वर्थो गन्धनादिः स्याद्व्यतिहारो विशेषणम् ॥ ३,१२.४ ॥<br>
क्रियाप्रवृत्तावाख्याता कैश्चित्स्वार्थपरार्थता ।<br>
असति वा सति वापि विवक्षितनिबन्धना ॥ ३,१२.५ ॥<br>
केसां चित्कर्त्रभिप्राये णिचा सह विकल्पते ।<br>
आत्मनेपदं अन्येसां तदर्था प्रकृतिर्यथा ॥ ३,१२.६ ॥<br>
क्रीणीष्व वपते धत्ते चिनोति चिनुतेऽपि च ।<br>
आप्तप्रयोगा दृश्यन्ते येषु ण्यर्थोऽभिधीयते ॥ ३,१२.७ ॥<br>
संविधानं पचादिनां क्व चिदर्थः प्रतीयते ।<br>
तन्निमित्ता यथान्यापि क्रियाधिश्रयणादिका ॥ ३,१२.८ ॥<br>
कर्त्रभिप्रायता सूत्रे क्रियाभेदोपलक्षणम् ।<br>
तथाभूता क्रिया या हि तत्कर्ता फलभाग्यतः ॥ ३,१२.९ ॥<br>
यथोपलक्ष्यते कालस्तारकादर्शनादिभिः ।<br>
तथा फलविशेषेण क्रियाभेदो निदर्श्यते ॥ ३,१२.१० ॥<br>
क्रियाविशेषवचने सामर्थ्यं उपरुध्यते ।<br>
केसां चिदन्ये तु कृताः स्वरितेतो ञितस्तथा ॥ ३,१२.११ ॥<br>
अनुबन्धश्च सिद्धेऽर्थे स्मृत्यर्थं अनुषज्यते ।<br>
तुल्यार्थेष्वपि चावश्यं न सर्वेष्वेकधर्मता ॥ ३,१२.१२ ॥<br>
दृशीक्ष्योः सदृशेऽप्यर्थे नाभेदः प्रतिपूर्वयोः ।<br>
ण्यर्थोपादायिनस्तस्मान्न तुल्यार्थाः पचादिभिः ॥ ३,१२.१३ ॥<br>
उम्भ्यर्थे वर्तमानस्य करोतेर्भिन्नधर्मणः ।<br>
ण्यर्थोपादायिता तस्मान्नियताः शब्दशक्तयः ॥ ३,१२.१४ ॥<br>
तथा ह्यनुप्रयोगस्य करोतेरात्मनेपदे ।<br>
पूर्ववद्ग्रहणं प्राप्ते स्वरितं समुपस्थितम् ॥ ३,१२.१५ ॥<br>
एकत्वेऽपि क्रियाख्याते साधनाश्रयसंख्यया ।<br>
भिद्यते न तु लिङ्गाख्यो भेदस्तत्र तदाश्रितः ॥ ३,१२.१६ ॥<br>
तस्मादवस्थितेऽप्यर्थे कस्य चित्प्रतिबध्यते ।<br>
शब्दस्य शक्तिः स त्वेष शास्त्रेऽन्वाख्यायते विधिः ॥ ३,१२.१७ ॥<br>
यस्यार्थस्य प्रसिद्ध्यर्थं आरभ्यन्ते पचादयः ।<br>
तत्प्रधानं फलं तेषां न लाभादि प्रयोजनम् ॥ ३,१२.१८ ॥<br>
यत्रोभौ स्वामिदासौ तु प्रारभेते सह क्रियाम् ।<br>
युगपद्धर्मभेदेन धातुस्तत्र न वर्तते ॥ ३,१२.१९ ॥<br>
यत्र प्रतिविधानार्थः पचिस्तत्रात्मनेपदम् ।<br>
परस्मैपदं अन्यत्र संस्काराद्यभिधायिनि ॥ ३,१२.२० ॥<br>
संविधातुश्च सांनिध्याद्दासे धर्मोऽनुसज्यते ।<br>
प्लक्षशब्दस्य सांनिध्यान्न्यग्रोधे प्लक्षता यथा ॥ ३,१२.२१ ॥<br>
पुरोडाशाभिधानं च धानादिषु यथा स्थितम् ।<br>
छत्त्रिणा चाभिसंबन्धाच्छत्त्रिशब्दाभिधेयता ॥ ३,१२.२२ ॥<br>
अर्थात्प्रतीतं अन्योन्यं पारार्थ्यं अविवक्षितम् ।<br>
इत्ययं शेषविषयः कैश्चिदत्रानुवर्ण्यते ॥ ३,१२.२३ ॥<br>
अथ प्रतिविधाता यो हलैः कृषति पञ्चभिः ।<br>
भाष्ये नोदाहृतं कस्मात्प्राप्तं तत्रात्मनेपदम् ॥ ३,१२.२४ ॥<br>
प्रतीतत्वात्तदर्थस्य शेषत्वं यदि कल्प्यते ।<br>
न स्यात्प्राप्तविभाषासौ स्वरितेतां निवर्तिका ॥ ३,१२.२५ ॥<br>
शुद्धे तु संविधानार्थे कैश्चिदत्रेष्यते कृषिः ।<br>
तद्धर्मा यजिरित्येवं न स्यात्तत्रात्मनेपदम् ॥ ३,१२.२६ ॥<br>
अत्र तूपपदेनायं अर्थभेदः प्रतीयते ।<br>
प्राप्ते विभाषा क्रियते तस्मान्नात्रात्मनेपदम् ॥ ३,१२.२७ ॥</p>
<p>३,१३ः लिङ्गसमुद्देश</p>
<p>स्तनकेशादिसंबन्धो विशिष्टा वा स्तनादयः ।<br>
तदुपव्यञ्जना जातिर्गुणावस्था गुणास्तथा ॥ ३,१३.१ ॥<br>
शब्दोपजनितोऽर्थात्मा शब्दसंस्कार इत्यपि ।<br>
लिङ्गानां लिङ्गतत्त्वज्ञैर्विकल्पाः सप्त दर्शिताः ॥ ३,१३.२ ॥<br>
उपादानविकल्पाश्च लिङ्गानां सप्त वर्णिताः ।<br>
विकल्पसंनियोगाभ्यां ये शब्देषु व्यवस्थिताः ॥ ३,१३.३ ॥<br>
तिस्रो जातय एवैताः केसां चित्समवस्थिताः ।<br>
अविरुद्धा, विरुद्धाभिर्गोमहिष्यादिजातिभिः ॥ ३,१३.४ ॥<br>
हस्तिन्यां वडवायां च स्त्रीति बुद्धेः समन्वयः ।<br>
अतस्तां जातिं इच्छन्ति द्रव्यादिसमवायिनीम् ॥ ३,१३.५ ॥<br>
परतन्त्रस्य यल्लिङ्गं अपोद्धारे विवक्षिते ।<br>
तत्रासौ शब्दसंस्कारः शब्दैरेव व्यपाश्रितः ॥ ३,१३.६ ॥<br>
बुद्ध्या कल्पितरूपेषु लिङ्गेष्वपि च संभवः ।<br>
स्त्रीत्वादीनां व्यवस्था हि सा लिङ्गैर्व्यपदिश्यते ॥ ३,१३.७ ॥<br>
यथा सलिलनिर्भासा मृगतृष्णासु जायते ।<br>
जलोपलब्ध्यनुगुणाद्बीजाद्बुद्धिर्जलेऽसति ॥ ३,१३.८ ॥<br>
तथैवाव्यपदेश्येभ्यो हेतुभ्यस्तारकादिषु ।<br>
मुख्येभ्य इव लिङ्गेभ्यो भेदा लोके व्यवस्थिताः ॥ ३,१३.९ ॥<br>
व्यक्तेषु व्यक्तरूपाणां स्तनादीनां तु दर्शनात् ।<br>
अव्यक्तव्यञ्जनाव्यक्तेर्जातिर्न परिकल्प्यते ॥ ३,१३.१० ॥<br>
अस्तित्वं च प्रतिज्ञाय सदादर्शनं इच्छतः ।<br>
अत्यन्तादर्शने न स्यादसत्त्वं प्रति निश्चयः ॥ ३,१३.११ ॥<br>
न चालं अनुमानाय शब्दोऽदर्शनपूर्वकः ।<br>
सिद्धे हि दर्शने किं स्यादनुमानप्रयोजनम् ॥ ३,१३.१२ ॥<br>
आविर्भावस्तिरोभावः स्थितिश्चेत्यनपायिनः ।<br>
धर्मा मूर्तिषु सर्वासु लिङ्गत्वेनानुदर्शिताः ॥ ३,१३.१३ ॥<br>
सर्वमूर्त्यात्मभूतानां शब्दादिनां गुणे गुणे ।<br>
त्रयः सत्त्वादिधर्मास्ते सर्वत्र समवस्थिताः ॥ ३,१३.१४ ॥<br>
रूपस्य चात्ममात्रानां शुक्लादिनां प्रतिक्षणम् ।<br>
का चित्प्रलीयते का चित्कथं चिदभिवर्धते ॥ ३,१३.१५ ॥<br>
क्वथितोदकवच्चैषां अनवस्थितवृत्तिता ।<br>
अजस्रं सर्वभावानां भाष्य एवोपवर्णिता ॥ ३,१३.१६ ॥<br>
प्रवृत्तेरेकरूपत्वं साम्यं वा स्थितिरुच्यते ।<br>
अविर्भावतिरोभाव- प्रवृत्त्या वावतिष्ठते ॥ ३,१३.१७ ॥<br>
गुणा इत्येव बुद्धेर्वा निमित्तत्वं स्थितिर्मता ।<br>
स्थितेश्च सर्वलिङ्गानां सर्वनामत्वं उच्यते ॥ ३,१३.१८ ॥<br>
स्थितेषु सर्वलिङ्गेषु विवक्षानियमाश्रयः ।<br>
कस्य चिच्छब्दसंस्कारे व्यापारः क्व चिदिष्यते ॥ ३,१३.१९ ॥<br>
संनिधाने निमित्तानां किं चिदेव प्रवर्तकम् ।<br>
यथा तक्षादिशब्दानां लिन्गेषु नियमस्तथा ॥ ३,१३.२० ॥<br>
भावतत्त्वदृशः शिष्टाः शब्दार्थेषु व्यवस्थिताः ।<br>
यद्यद्धर्मेऽङ्गतां एति लिङ्गं तत्तत्प्रचक्षते ॥ ३,१३.२१ ॥<br>
स्वरभेदाद्यथा शब्दाः साधवो विषयान्तरे ।<br>
लिङ्गभेदात्तथा सिद्धात्साधुत्वं अनुगम्यते ॥ ३,१३.२२ ॥<br>
प्रयोगो विप्रयोगश्च लोके यत्रोपलभ्यते ।<br>
शास्त्रं आरभ्यते तत्र न प्रयोगाविपर्यये ॥ ३,१३.२३ ॥<br>
उपाधिभेदादर्थेषु गुणधर्मस्य कस्य चित् ।<br>
निमित्तभावः साधुत्वे विवक्षा च व्यवस्थिता ॥ ३,१३.२४ ॥<br>
हिमारण्ये महत्त्वेन युक्ते स्त्रीत्वं अवस्थितम् ।<br>
ह्रस्वोपाधिविशिष्टायाः कुट्याः प्रसवयोगिता ॥ ३,१३.२५ ॥<br>
शब्दान्तरानां भिन्नेऽर्थ उपायाः प्रतिपत्तये ।<br>
एकतां इव निश्चित्य लघ्वर्थं उपदर्शिताः ॥ ३,१३.२६ ॥<br>
उत्पत्तिः प्रसवोऽन्येषां नाशः संस्त्यानं इत्यपि ।<br>
आत्मरूपं तु भावानां स्थितिरित्यपदिश्यते ॥ ३,१३.२७ ॥<br>
दृष्टं निमित्तं केसां चिज्जात्यादिवदवस्थितम् ।<br>
दृष्टवच्छब्दसंस्कार- मात्रं तु परिकल्पितम् ॥ ३,१३.२८ ॥<br>
यथा प्रसिद्धेऽप्येकत्वे नानात्वाभिनिवेशिनः ।<br>
नानात्वं जनयन्तीव शब्दा लिङ्गेऽपि स क्रमः ॥ ३,१३.२९ ॥<br>
इदं वेयं अयं वेति शब्दसंस्कारमात्रकम् ।<br>
निमित्तदर्शनादर्थे कैश्चित्सर्वत्र वर्ण्यते ॥ ३,१३.३० ॥<br>
नावश्यं विषयत्वेन निमित्तं व्यवतिष्ठते ।<br>
इन्द्रियादि यथादृष्टं भेदहेतुस्तदिष्यते ॥ ३,१३.३१ ॥</p>
<p>३,१४ः वृत्तिसमुद्देश</p>
<p>कुत्साप्रशंसातिशयैः समाप्तार्थं तु युज्यते ।<br>
पदं स्वार्थादयः सर्वे यस्मात्कुत्सादिहेतवः ॥ ३,१४.१ ॥<br>
देवदत्तादिकुत्सायां वर्तते कुत्सितश्रुतिः ।<br>
कुत्सितस्था तु या कुत्सा तदर्थः को विधीयते ॥ ३,१४.२ ॥<br>
प्रकृष्ट इति शुक्लादि- प्रकर्षस्याभिधायकः ।<br>
प्रकृष्टस्य प्रकर्षे तु तरबादिर्विधीयते ॥ ३,१४.३ ॥<br>
कुत्सितत्वेन कुत्स्यो वा न सम्यग्वापि कुत्सितः ।<br>
स्वशब्दाभिहिते केन विशिष्टोऽर्थः प्रतीयते ॥ ३,१४.४ ॥<br>
न च सांप्रतिकी कुत्सा भेदाभावात्प्रतीयते ।<br>
पूज्यते कुत्सितत्वेन प्रशस्तत्वेन कुत्स्यते ॥ ३,१४.५ ॥<br>
विशेषणविशेष्यत्वं पदयोरुपजायते ।<br>
न प्रातिपदिकार्थश्च तत्रैव व्यतिरिच्यते ॥ ३,१४.६ ॥<br>
विशेष्यं स्यादनिर्ज्ञातं निर्ज्ञातोऽर्थो विशेषणम् ।<br>
परार्थत्वेन शेषत्वं सर्वेषां उपकारिणाम् ॥ ३,१४.७ ॥<br>
विभक्तिभेदो नियमाद्गुणगुण्यभिधायिनोः ।<br>
सामानाधिकरण्यस्य प्रसिद्धिर्द्रव्यशब्दयोः ॥ ३,१४.८ ॥<br>
द्रव्येऽनिर्ज्ञातजातीये कृष्णशब्दः प्रयुज्यते ।<br>
अनिर्ज्ञातगुणे चैवं तिलशब्दः प्रवर्तते ॥ ३,१४.९ ॥<br>
सामान्यानां असंबन्धात्तौ विशेषे व्यवस्थितौ ।<br>
रूपाभेदाद्विशेषं तं अभिव्यङ्क्तुं न शक्नुतः ॥ ३,१४.१० ॥<br>
तावेव संनिपतितौ भेदेन प्रतिपादने ।<br>
अवच्छेदं इवाधाय संशयं व्यपकर्षतः ॥ ३,१४.११ ॥<br>
द्रव्यात्मा गुणसंसर्ग- भेदादाश्रीयते पृथक् ।<br>
जातिसंबन्धभेदाच्च द्वितीय इव गृह्यते ॥ ३,१४.१२ ॥<br>
निमित्तैरभिसंबन्धाद्या निमित्तसरूपता ।<br>
तयैकस्यापि नानात्वं रूपभेदात्प्रकल्पते ॥ ३,१४.१३ ॥<br>
द्रव्यावस्था तृतीया तु यस्यां संसृज्यते द्वयम् ।<br>
तयोरवस्थयोर्भेदादाश्रयत्वे नियुज्यते ॥ ३,१४.१४ ॥<br>
बुद्ध्यैकं भिद्यते भिन्नं एकत्वं चोपगच्छति ।<br>
बुद्ध्यावस्था विभज्यन्ते सा ह्यर्थस्य विधायिका ॥ ३,१४.१५ ॥<br>
व्यपदेशिवदेकस्मिन्बुद्ध्या नानात्वकल्पना ।<br>
तया कल्पितभेदः सन्नर्थात्मा व्यपदिश्यते ॥ ३,१४.१६ ॥<br>
क्रियाभेदेन दृष्टानां अश्मादीनां पुनः पुनः ।<br>
किं चिद्दर्शनं अन्येन दर्शनेनापदिश्यते ॥ ३,१४.१७ ॥<br>
प्रयोगभेदाद्धातूनां प्रकल्प्य बहुरूपताम् ।<br>
भेदाभेदावुपादाय क्व चिदेकाच्त्वं उच्यते ॥ ३,१४.१८ ॥<br>
अन्वयव्यतिरेकाभ्यां अर्थवान्परिकल्पितः ।<br>
एको धात्वर्थविगमाद्वर्णत्वेनोपचर्यते ॥ ३,१४.१९ ॥<br>
द्रव्यात्मानस्त्रयस्तस्माद्बुद्धौ नाना व्यवस्थिताः ।<br>
आश्रयाश्रयिधर्मेणेत्ययं पूर्वेभ्य आगमः ॥ ३,१४.२० ॥<br>
सामानाधिकरण्यं च शब्दयोः कैश्चिदिष्यते ।<br>
विशेषणविशेष्यत्वं संज्ञासंज्ञित्वं एव च ॥ ३,१४.२१ ॥<br>
केषां चिज्जातिगुणयोरेकार्थसमवेतयोः ।<br>
वृत्तिः कृष्णतिलेष्विष्टा शब्दे द्रव्याभिधायिनि ॥ ३,१४.२२ ॥<br>
संस्तु रूपरसादिनां आश्रयो नाभिधीयते ।<br>
द्रव्याभिधानेन विना ततस्ते द्वन्द्वभाविनः ॥ ३,१४.२३ ॥<br>
द्रव्याभिधायी कृष्णादिराकाङ्क्षावान्प्रवर्तते ।<br>
निमित्तानुविधायित्वात्तत्तिलादौ न विद्यते ॥ ३,१४.२४ ॥<br>
एवं जातिमति द्रव्ये प्रत्यासन्ने क्रियां प्रति ।<br>
गुणधर्म गुणाविष्टं द्रव्यं भेदाय कल्पते ॥ ३,१४.२५ ॥<br>
गुणमात्राभिधायित्वं के चिदिच्छन्ति वृत्तिषु ।<br>
अजाश्वादिषु संबन्धाद्रूढीनां इव रूढिभिः ॥ ३,१४.२६ ॥<br>
तिले पूर्वं उपात्ते वा तत्रैव मतुबिष्यते ।<br>
स च धर्मः समासेषु गुणस्तस्माद्विशेषणम् ॥ ३,१४.२७ ॥<br>
[पट्वीमृद्व्योः समासे तु यद्यप्येकार्थवृत्तिता ।<br>
भिन्नं अत्राधिकरणं प्राग्वृत्तेस्तच्च गृह्यते ॥ ३,१४.२८ * ॥<br>
अनुस्यूतेव भेदाभ्यां एका प्रख्योपजायते ।<br>
यदा सहविवक्षां तां आहुर्द्वन्द्वैकशेषयोः ॥ ३,१४.२९ ॥<br>
इतरेतरयोगस्तु भिन्नसङ्घाभिधायिनाम् ।<br>
प्रत्येकं च समूहोऽसौ समूहिषु समाप्यते ॥ ३,१४.३० ॥<br>
व्यापारसमुदायस्य यथाधिश्रयणादिषु ।<br>
प्रत्येकं जातिवद्वृत्तिस्तथा द्वन्द्वपदेष्वपि ॥ ३,१४.३१ ॥<br>
शौण्डार्धर्चपुरोडाश- च्छत्त्रिणोऽत्र निदर्शनम् ।<br>
ते विष्णुमित्रा इति च भिन्नेषु सहचारिषु ॥ ३,१४.३२ ॥<br>
अर्थान्तराभिधायित्वं तथार्थान्तरवर्तिनाम् ।<br>
याभ्यां चैकं अनेकार्थं ताभ्यां एवापरं पदम् ॥ ३,१४.३३ ॥<br>
समुदायान्तरत्वाच्च तादृशोऽर्थो न लौकिकः ।<br>
अन्वयव्यतिरेकाभ्यां शास्त्रार्थोऽपि न दृश्यते ॥ ३,१४.३४ ॥<br>
दुःखा दुरुपपादा च तस्माद्भाष्येऽप्युदाहृता ।<br>
युगपद्वाचिता सा तु व्यवहारार्थं आश्रिता ॥ ३,१४.३५ ॥<br>
समुदायं उपक्रम्य पदं तस्यां प्रयुज्यते ।<br>
विभागेन समाख्याने ततस्तद्द्व्यर्थं उच्यते ॥ ३,१४.३६ ॥<br>
वाक्येऽपि नियता धर्माः के चिद्वृत्तौ द्वयोस्तथा ।<br>
ते त्वभेदेन सामर्थ्य- मात्र एवोपवर्णिताः ॥ ३,१४.३७ ॥<br>
वृत्तौ विशेषवृत्तित्वाद्भेदे सामान्यवाचिता ।<br>
उपमानसमासादौ श्यामादीनां उदाहृता ॥ ३,१४.३८ ॥<br>
वृत्तिरन्यपदार्थे या तस्या वाक्येष्वसंभवः ।<br>
चार्थे द्वन्द्वपदानां च भेदे वृत्तिर्न विद्यते ॥ ३,१४.३९ ॥<br>
भेदे सति निरादीनां क्रान्ताद्यर्थेष्वसंभवः ।<br>
प्राग्वृत्तेर्जातिवाचित्वं न च गौरखरादिषु ॥ ३,१४.४० ॥<br>
क्रीडाया, जीविकायाश्च वाक्येनावचनात्तथा ।<br>
न नित्यग्रहणं युक्तं कौटिल्ये यङ्विधौ यथा ॥ ३,१४.४१ ॥<br>
निर्धारणादिविषये व्यपेक्षैव यतः स्थिता ।<br>
समासप्रतिषेधानां ततो नास्ति प्रयोजनम् ॥ ३,१४.४२ ॥<br>
विधिभिः प्रतिषेधैश्च भेदाभेदनिदर्शनम् ।<br>
कृतं द्वन्द्वैकवद्भावे सङ्घवृत्त्युपदेशवत् ॥ ३,१४.४३ ॥<br>
सामर्थ्यं अविशेषोक्तं अपि लोकव्यवस्थया ।<br>
वृत्त्यवृत्त्योः प्रयोगज्ञैर्विभक्तं प्रतिपत्तृभिः ॥ ३,१४.४४ ॥<br>
अर्थस्य विनिवृत्तत्वाल्लुगादि न विरुध्यते ।<br>
एकार्थीभाव एवातः समासाख्या विधीयते ॥ ३,१४.४५ ॥<br>
व्यवस्थितविभाषा च सामान्ये कैश्चिदिष्यते ।<br>
तथा वाक्यं व्यपेक्षायां समासोऽन्यत्र शिष्यते ॥ ३,१४.४६ ॥<br>
तुल्यश्रुतित्वात्तत्त्वेऽपि राजादीनां उपाश्रिते ।<br>
वृत्तौ विशेषणाकाङ्क्षा- गमकत्वान्निवर्तते ॥ ३,१४.४७ ॥<br>
संबन्धिशब्दः सापेक्षो नित्यं सर्वः प्रयुज्यते ।<br>
स्वार्थवत्सा व्यपेक्षास्य वृत्तावपि न हीयते ॥ ३,१४.४८ ॥<br>
समुदायेन संबन्धो येसां गुरुकुलादिना ।<br>
संस्पृश्यावयवांस्तेऽपि युज्यन्ते तद्वता सह ॥ ३,१४.४९ ॥<br>
अबुधान्प्रत्युपायाश्च विचित्राः प्रतिपत्तये ।<br>
शब्दान्तरत्वादत्यन्त- भेदो वाक्यसमासयोः ॥ ३,१४.५० ॥<br>
असमासे समासे च गोरथादिष्वदर्शनात् ।<br>
युक्तादिनां न शास्त्रेण निवृत्त्यनुगमः कृतः ॥ ३,१४.५१ ॥<br>
शब्दान्तरत्वाद्युक्तादिः क्व चिद्वाक्ये प्रयुज्यते ।<br>
प्रपर्णप्रपलाशादौ गतशब्दश्च वृत्तिषु ॥ ३,१४.५२ ॥<br>
विशेषणविशेस्यत्वं कैश्चिदेकस्तथाश्रयः ।<br>
उपाये तत्त्वदर्शित्वादिष्यते वृत्तिवाक्ययोः ॥ ३,१४.५३ ॥<br>
पदं यथैव वृक्षादि विशिष्टेऽर्थे व्यवस्थितम् ।<br>
नीलोत्पलाद्यपि तथा भागाभ्यां वर्तते विना ॥ ३,१४.५४ ॥<br>
श्रोत्रियक्षेत्रियादिनां न च वासिष्ठगार्ग्यवत् ।<br>
भेदेन प्रत्ययो लोके तुल्यरूपासमन्वयात् ॥ ३,१४.५५ ॥<br>
सप्तपर्णादिवद्भेदो न वृत्तौ विद्यते क्व चित् ।<br>
रूढ्यरूढिविभागोऽपि क्रियते प्रतिपत्तये ॥ ३,१४.५६ ॥<br>
या सामान्याश्रया संज्ञा विशेषविषया च या ।<br>
बहुलग्रहणान्नास्ति प्रवृत्तिरुभयोस्तयोः ॥ ३,१४.५७ ॥<br>
सुसूक्ष्मजटकेशादौ समासोऽवयवे यदि ।<br>
स्यात्स्यात्तत्रान्तरङ्गत्वाद्बाधकोऽवयवस्वरः ॥ ३,१४.५८ ॥<br>
समुदायस्य वृत्तौ च नैकदेशो विभाष्यते ।<br>
भेद एव विभाषाया नियतो विषयो यतः ॥ ३,१४.५९ ॥<br>
यतश्चाविषयः सोऽस्यास्तस्मान्नास्त्यकृतार्थता ।<br>
अभेदप्रक्रमेऽत्यन्तं भेदानां अपसारणात् ॥ ३,१४.६० ॥<br>
महाकष्टश्रितेत्येवं न स्याद्भेदः पदत्रये ।<br>
वृत्ताववयवस्यात्त्वं यस्मान्न प्रतिषिध्यते ॥ ३,१४.६१ ॥<br>
महारण्यं अतीते तु त्रिपदाद्भिद्यते स्वरः ।<br>
यस्मात्तत्रान्तरङ्गत्वाद्बाधकोऽवयवस्वरः ॥ ३,१४.६२ ॥<br>
सतिशिष्टबलियस्त्वात्थाथादिस्वर एव तु ।<br>
द्विपदे तेन यगपत्त्रितयं न समस्यते ॥ ३,१४.६३ ॥<br>
येषां अपूज्यमानत्वं परार्थानुगमात्मके ।<br>
विशेषणविशेष्यत्वं अपि तेषां न कल्पते ॥ ३,१४.६४ ॥<br>
विशेषः श्रूयमाणोऽपि प्रधानेषु गुणेषु वा ।<br>
शब्दान्तरत्वाद्वाक्ये तु वृत्तौ नित्यं न विद्यते ॥ ३,१४.६५ ॥<br>
विशेषकर्मसंबन्धे निर्भुक्तेऽपि कृतादिभिः ।<br>
विशेषनिरपेक्षोऽन्यः कृतशब्दः प्रवर्तते ॥ ३,१४.६६ ॥<br>
अकर्मकत्वे सत्येवं क्तान्तं भावाभिधायि तत् ।<br>
ततः क्रियावता कर्त्रा योगो भवति कर्मणाम् ॥ ३,१४.६७ ॥<br>
अविग्रहा गतादिस्था यथा ग्रामादिकर्मभिः ।<br>
संबध्यते क्रिया तद्वत्कृतपूर्व्यादिषु स्थिता ॥ ३,१४.६८ ॥<br>
मुण्डिसूत्र्वादयोऽसद्भिर्भागैरनुगता इव ।<br>
विभक्ताः कल्पितात्मानो धातवः कुट्टिचर्चिवत् ॥ ३,१४.६९ ॥<br>
पुत्रीयतौ न पुत्रोऽस्ति विशेषेच्छा तु तादृशी ।<br>
विनैव पुत्रानुगमाद्या पुत्रे व्यवतिष्ठते ॥ ३,१४.७० ॥<br>
प्राणैर्विना यथा धारिर्जीवतौ प्राणकर्मकः ।<br>
न चात्र धारिर्न प्राणा जीवतिस्तु क्रियान्तरम् ॥ ३,१४.७१ ॥<br>
तथा विनेषिपुत्राभ्यां पुत्रीयायां क्रियान्तरम् ।<br>
अन्वाख्यानाय भेदास्तु सदृशाः प्रतिपादकाः ॥ ३,१४.७२ ॥<br>
आक्षेपाच्च प्रयोगे.न विषयान्तरवर्तिना ।<br>
सदपीच्छाक्यचः कर्म वाक्य एव प्रयुज्यते ॥ ३,१४.७३ ॥<br>
प्रसिद्धेन हृतः शब्दो भावगर्हाभिधायिना ।<br>
अभ्यासे तुल्यरूपत्वान्न यङन्तः प्रयुज्यते ॥ ३,१४.७४ ॥<br>
शब्दा यथा विभज्यन्ते भागैरिव विकल्पितैः ।<br>
अन्वाख्येयास्तथा शास्त्रं अतिदूरे व्यवस्थितम् ॥ ३,१४.७५ ॥<br>
अर्थस्यानुगमं कं चिद्दृष्ट्वैव परिकल्पितम् ।<br>
पदं वाक्ये पदे धातुर्धातौ भागश्च मुण्डिवत् ॥ ३,१४.७६ ॥<br>
अविप्रयोगः साधुत्वे व्युत्पत्तिरनवस्थिता ।<br>
उपायान्प्रतिपत्तीनां नाभिमन्येत सत्यतः ॥ ३,१४.७७ ॥<br>
यथैव डित्थे दवतिः पाचके पचतिस्तथा ।<br>
डयतिश्च पचिश्चैव द्वावप्येतावलौकिकौ ॥ ३,१४.७८ ॥<br>
प्रकृतिप्रत्ययावूह्यौ पदात्ताभ्यां पदं तथा ।<br>
अनुबन्धस्वरादिभ्यः शिष्टैः शास्त्रं न तान्प्रति ॥ ३,१४.७९ ॥<br>
शास्त्रदृष्टिस्तु शास्त्रस्य प्राप्तिमात्रेऽप्यनिश्चिते ।<br>
युज्यते प्रत्यवायेन शास्त्रं चक्षुरपश्यताम् ॥ ३,१४.८० ॥<br>
अर्थान्तराभिधानाच्च पौर्वापर्यं न भिद्यते ।<br>
राजदन्ताहिताग्न्यादि- राजाश्वादिषु सर्वथा ॥ ३,१४.८१ ॥<br>
विनैव प्रत्ययैर्वृत्तौ ये भिन्नार्थाभिधायिनः ।<br>
गर्गादयो लुका तेषां साधुत्वं अनुगम्यते ॥ ३,१४.८२ ॥<br>
[सोऽयं इत्यभिसंबन्धात्प्रत्ययेन विना यदि ।<br>
भृग्वादयः प्रयुज्येरन्नापत्ये नियमो भवेत् ॥ ३,१४.८३ * ॥<br>
सोऽयं इत्यभिसंबन्धे लिङ्गोपव्यञ्जनादृते ।<br>
प्रष्ठादिषु न जायैव नियमेन प्रतीयते ॥ ३,१४.८४ ॥<br>
मानमेयाभिसंबन्ध- विशेषेऽङ्गीकृते तथा ।<br>
प्रस्थादीनां असाधुत्वं तद्धितेन विना भवेत् ॥ ३,१४.८५ ॥<br>
तद्धितो योगभेदेन वाक्यं वा स्याद्विभाषितम् ।<br>
परिमाणाधिके तत्र प्रथमा शिष्यते पुनः ॥ ३,१४.८६ ॥<br>
व्यतिरिक्तस्य साधुत्वे तदेव च निदर्शनम् ।<br>
युज्यतेऽङ्गीकृताधिक्यं तत्सर्वाभिर्विभक्तिभिः ॥ ३,१४.८७ ॥<br>
शुक्लादिषु मतुब्लोपो व्यतिरेकस्य दर्शनात् ।<br>
असाधुत्वनिवृत्त्यर्थं साधवस्ते बिदादिवत् ॥ ३,१४.८८ ॥<br>
विशेषणाद्विशेष्येऽर्थे तद्भावाभ्युच्चये सति ।<br>
पुनश्च प्रतिसंहारे वृत्तिं एके प्रचक्षते ॥ ३,१४.८९ ॥<br>
निमित्ते प्रत्ययः पूर्वो नानुप्राप्तो निमित्तिना ।<br>
निमित्तवति बुद्धेश्च न निमित्तसरूपता ॥ ३,१४.९० ॥<br>
संस्कारसहिताज्ज्ञानान्नोपश्लेसः स्मृतेरपि ।<br>
व्यापारे तन्निमित्तानां न ग्राह्यं स्यात्तथा स्थितम् ॥ ३,१४.९१ ॥<br>
अन्तःकरणवृत्तौ च व्यर्था बाह्यार्थकल्पना ।<br>
तस्मादनुपकारे वा ग्राह्यं वा न तथा स्थितम् ॥ ३,१४.९२ ॥<br>
अनुस्यूतेव संसृष्टैरर्थे बुद्धिः प्रवर्तते ।<br>
व्याख्यातारो विभज्यार्थांस्तान्भेदेन प्रचक्षते ॥ ३,१४.९३ ॥<br>
तदात्मन्यविभक्ते च बुद्ध्यन्तरं उपाश्रिताः ।<br>
विभागं इव मन्यन्ते विशेषणविशेष्ययोः ॥ ३,१४.९४ ॥<br>
अबुधान्प्रति वृत्तिं च वर्तयन्तः प्रकल्पिताम् ।<br>
आहुः परार्थवचने त्यागाभ्युच्चयधर्मताम् ॥ ३,१४.९५ ॥<br>
अन्वयाद्गम्यते सोऽर्थो विरोधी वा निवर्तते ।<br>
द्व्यर्थं अर्थान्तरे वापि तत्राहुरुपसर्जनम् ॥ ३,१४.९६ ॥<br>
उपायमात्रं नानात्वं समूहस्त्वेक एव सः ।<br>
विकल्पाभ्युच्चयाभ्यां वा भेदसंसर्गकल्पना ॥ ३,१४.९७ ॥<br>
वृत्तिं वर्तयतां एवं अबुधप्रतिपत्तये ।<br>
भिन्नाः संबोधनोपायाः पुरुषेष्वनवस्थिताः ॥ ३,१४.९८ ॥<br>
वाचिका द्योतिका वापि संख्यानां वा विभक्तयः ।<br>
तद्रूपेऽवयवे वृत्तौ संख्याभेदो निवर्तते ॥ ३,१४.९९ ॥<br>
अभेदैकत्वसंख्या वा तत्रान्यैवोपजायते ।<br>
संसर्गरुपं सैंख्यानां अविभक्तं तदुच्यते ॥ ३,१४.१०० ॥<br>
यथौषधिरसाः सर्वे मधुन्याहितशक्तयः ।<br>
अविभागेन वर्तन्ते तां संख्यां तादृशीं विदुः ॥ ३,१४.१०१ ॥<br>
भेदानां वा परित्यागात्संख्यात्मा स तथाविधः ।<br>
व्यापाराज्जातिभागस्य भेदापोहेन वर्तते ॥ ३,१४.१०२ ॥<br>
अगृहीतविशेषेण यथा रूपेण रूपवान् ।<br>
प्रख्यायते न शुक्लादि- भेदरूपस्तु गृह्यते ॥ ३,१४.१०३ ॥<br>
भेदरूपसमावेशे तथा सत्यविवक्षिते ।<br>
भागः प्रकाशितः कश्चिच्छास्त्रेऽङ्गत्वेन गृह्यते ॥ ३,१४.१०४ ॥<br>
संकःयासामान्यरूपेण तदा सोऽम्शः प्रतीयते ।<br>
अर्थस्यानेकशक्तित्वे शब्दैर्नियतशक्तिभिः ॥ ३,१४.१०५ ॥<br>
अव्ययानां च यो धर्मो यश्च भेदवतां क्रमः ।<br>
अभिन्नव्यपदेशार्हं अन्तरालं तदेतयोः ॥ ३,१४.१०६ ॥<br>
अलुकश्चैकवद्भावस्तस्मिन्सति न शिष्यते ।<br>
स च गोषुचरादीनां धर्मोऽस्ति वचनान्तरे ॥ ३,१४.१०७ ॥<br>
जातौ द्विवचनाभावात्तद्वृत्तिषु न विद्यते ।<br>
प्रत्याख्याने तु योगस्य द्रव्ये गोषुचरादयः ॥ ३,१४.१०८ ॥<br>
आश्रयाद्भेदवत्तायाः सर्वभेदसमन्वयः ।<br>
द्रव्याभिधानपक्षोऽपि जात्याख्यायां न विद्यते ॥ ३,१४.१०९ ॥<br>
सर्वद्रव्यगतिश्चैवं एकशेषश्च नोच्यते ।<br>
प्रत्याख्यातेऽन्यथा सूत्रे भिन्नद्रव्यगतिर्भवेत् ॥ ३,१४.११० ॥<br>
वृत्तौ यो युक्तवद्भावो वरणादिषु शिष्यते ।<br>
अभेदैकत्वसंख्यायां गोदौ तत्र न सिध्यति ॥ ३,१४.१११ ॥<br>
प्राग्वृत्तेर्युक्तवद्भावे षष्ठी भेदाश्रया भवेत् ।<br>
वृत्तौ संख्याविशेषाणां त्यागाद्भेदो निवर्तते ॥ ३,१४.११२ ॥<br>
विद्यमानासु संख्यासु के चित्संख्यान्तरं विदुः ।<br>
अभेदाख्यं उपग्राहि वृत्तौ तच्चोपजायते ॥ ३,१४.११३ ॥<br>
व्यापारं याति भेदाख्यैस्तत्स्वैरवयवैः क्व चित् ।<br>
आत्मा भेदानपेक्षोऽस्य क्व चिदेति निमित्तताम् ॥ ३,१४.११४ ॥<br>
दास्याः पतिरिति व्यक्तो गोदाविति च दृश्यते ।<br>
व्यापारभेदः संख्यायास्तस्मादेव व्यवस्थितः ॥ ३,१४.११५ ॥<br>
द्व्यादिनां च द्विपुत्रादौ बाह्यो भेदो निवर्तते ।<br>
विभक्तिवाच्यः स्वार्थत्वान्निमित्तं त्ववतिष्ठते ॥ ३,१४.११६ ॥<br>
द्वित्वोपसर्जने सङ्घे द्विशब्दस्तत्र वर्तते ।<br>
सोऽयं इत्यभिसंबन्धादुभशब्दे न तत्तथा ॥ ३,१४.११७ ॥<br>
उभयस्तत्र तुल्यार्थो वृत्तौ नित्यं प्रयुज्यते ।<br>
सूत्रेऽपि नित्यग्रहणं तदर्थं अभिधीयते ॥ ३,१४.११८ ॥<br>
आपि के चापरार्थत्वान्नाभेद उपजायते ।<br>
उभे इति ततः स्वार्थे भेदे वृत्तिः प्रयुज्यते ॥ ३,१४.११९ ॥<br>
स्त्रीत्वाभिधानपक्षेऽपि गुणभावविपर्ययः ।<br>
स्वभावादपरार्थत्वात्तत्र भेदो न हीयते ॥ ३,१४.१२० ॥<br>
तस्माद्द्विवचनाट्टापश्चोभयोऽन्यत्र दृश्यते ।<br>
प्रत्ययं तयपं हित्वा नास्त्युत्तरपदे पुनः ॥ ३,१४.१२१ ॥<br>
प्राप्तिः प्रगृह्यसंज्ञाया न स्यात्प्रत्ययलक्षणात् ।<br>
कुमार्यगारे न ह्यस्ति समासो वचनान्तरे ॥ ३,१४.१२२ ॥<br>
एकद्वयोर्यञादिनां विभाषा लुङ्न कल्पते ।<br>
यौष्माकस्तावकश्चेति भेदाभावान्न सिध्यति ॥ ३,१४.१२३ ॥<br>
दृष्टो गार्ग्यतरे भेदस्तथा गर्गतरा इति ।<br>
युष्मत्पिता त्वत्पितेति तथादेशौ व्यवस्थितौ ॥ ३,१४.१२४ ॥<br>
उपाधिभूता या संख्या प्रकृतौ समवस्थिता ।<br>
आदेशैः सम्ज्नया वापि विभक्त्या व्यज्यते विना ॥ ३,१४.१२५ ॥<br>
शौर्पिके मासजाते च परिमाणं स्वभावतः ।<br>
उपाधिभूतां आश्रित्य संख्यां भेदेन वर्तते ॥ ३,१४.१.२६ ॥<br>
वयस्विनि परिच्छेदः क्रीते चापि न गम्यते ।<br>
इष्टोऽभेदादृते तत्र पतिमाणं अनर्थकम् ॥ ३,१४.१२७ ॥<br>
भिन्नस्याभेदवचनात्प्रस्थादिभ्यः शसो विधिः ।<br>
तद्धर्मत्वादभेदात्तु घटादिभ्यो न दृश्यते ॥ ३,१४.१२८ ॥<br>
श्रूयते वचनं यत्र भावस्तत्र विशिष्यते ।<br>
निवर्तते यद्वचनं तस्य भावो न विद्यते ॥ ३,१४.१२९ ॥<br>
कार्यं सत्ताश्रयं शास्त्रादप्रवृत्तिरदर्शनम् ।<br>
वाक्ये दृष्टं यदत्यन्तं अभावस्तस्य वृत्तिषु ॥ ३,१४.१३० ॥<br>
सम्ज्ञाविषयभेदार्थं प्रसक्तादर्शनं स्मृतम् ।<br>
श्रूयमानं तु वचनं विशिष्टं उपलभ्यते ॥ ३,१४.१३१ ॥<br>
अभावो वा लुको यत्र रूपवान्वा विधीयते ।<br>
व्यभिचारान्निमित्तस्य तत्रासाधुः प्रसज्यते ॥ ३,१४.१३२ ॥<br>
भेदः संख्याविशेषो वा व्याख्यातो वृत्तिवाक्ययोः ।<br>
सर्वत्रैव विशेषस्तु नावश्यं तादृशो भवेत् ॥ ३,१४.१३३ ॥<br>
आतेश्च भेदहेतुत्वान्न लिङ्गेन विशेष्यते ।<br>
प्रधानं मृगदुग्धादौ गार्गीपुत्रे न स क्रमः ॥ ३,१४.१३४ ॥<br>
अभेदे लिङ्गसंख्याभ्यां योगाच्छुक्लं पटा इति ।<br>
प्रसक्ते शास्त्रं आरब्धं सिद्धये लिङ्गसंख्ययोः ॥ ३,१४.१३५ ॥<br>
परार्थं शेषभावं यो वृत्तिषु प्रतिपद्यते ।<br>
गुणो विशेषणत्वेन स सूत्रे व्यपदिश्यते ॥ ३,१४.१३६ ॥<br>
शब्दान्तरत्वाद्वाक्येषु विशेषा यद्यपि श्रुताः ।<br>
वृत्तेरभिन्नरूपत्वात्तेषु वृत्तिर्न विद्यते ॥ ३,१४.१३७ ॥<br>
रूपाच्च शब्दसंस्कारः सामान्यविषयो यतः ।<br>
तस्मात्तदाश्रयं लिङ्गं वचनं च प्रसज्यते ॥ ३,१४.१३८ ॥<br>
सलिङ्गं च ससंख्यं च ततो द्रव्याभिधायिना ।<br>
संबध्यते पदं तत्र तयोर्भिन्ना श्रुतिर्भवेत् ॥ ३,१४.१३९ ॥<br>
भाविनो बहिरङ्गस्य वचनादाश्रयस्य ये ।<br>
लिङ्गसंख्ये गुणानां ते सूत्रेण प्रतिपादिते ॥ ३,१४.१४० ॥<br>
विशेषवृत्तेरपि च रूपाभेदादलक्षितः ।<br>
यस्माद्विशेषस्तेनात्र भेदकार्यं न कल्पते ॥ ३,१४.१४१ ॥<br>
विशेष एव सामान्यं विशेसाद्भिद्यते यतः ।<br>
अभेदो हि विशेषाणां आश्रितो विनिवर्तकः ॥ ३,१४.१४२ ॥<br>
यद्यदाश्रीयते तत्तदन्यस्य विनिवर्तकम् ।<br>
भेदाभेदविभागस्तु सामान्ये न निरूप्यते ॥ ३,१४.१४३ ॥<br>
अपोद्धारश्च सामान्यं इति तस्योपकारिनः ।<br>
निमित्तावस्थं एवातस्तत्स्वधर्मेण गृह्यते ॥ ३,१४.१४४ ॥<br>
अनिर्धारितधर्मत्वाद्भेदा एव विकल्पिताः ।<br>
निमित्तैर्व्यपदिश्यन्ते सामान्याख्याविशेसिताः ॥ ३,१४.१४५ ॥<br>
यदा तु व्यपदिश्येते लिङ्गसंख्ये स्वभावतः ।<br>
प्रयोगेष्वेव साधुत्वं वाक्ये प्रक्रम्यते तदा ॥ ३,१४.१४६ ॥<br>
तत्र प्रयोगोऽनियतो गुणानां आश्रयैः सह ।<br>
सामान्यं यत्तदत्यन्तं तत्रैव समवस्थितम् ॥ ३,१४.१४७ ॥<br>
न गोत्वं शाबलेयस्य गौरिति व्यपदिश्यते ।<br>
शुक्लत्वं बाहुलेयस्य शुक्ल इत्यपदिश्यते ॥ ३,१४.१४८ ॥<br>
व्यतिरेके च सत्येवं मतुपः श्रवनं भवेत् ।<br>
लुगन्वाख्यायते तस्माद्रसादिभ्यश्च नास्ति सः ॥ ३,१४.१४९ ॥<br>
यत्सोऽयं इति संबन्धाद्रूपाभेदेन वर्तते ।<br>
शुक्लादिवत्ततो लोपस्तद्रसादौ न विद्यते ॥ ३,१४.१५० ॥<br>
आवेशो लिङ्गसंख्याभ्यां क्व चिन्मञ्चादिवत्स्थितह् ।<br>
सोऽयं इत्यभिसंबन्धे स प्रस्थादौ न विद्यते ॥ ३,१४.१५१ ॥<br>
लिङ्गं लिङ्गपरित्यागे सूत्रं प्रत्ययशासनम् ।<br>
सोऽयं इत्यभिसंबन्धात्पुंशब्दे स्त्र्यभिधायिनि ॥ ३,१४.१५२ ॥<br>
आश्रये लिङ्गसंख्याभ्यां आश्रितं व्यपदिश्यते ।<br>
विशेषणानां चाजातेरिति शास्त्रव्यवस्थया ॥ ३,१४.१५३ ॥<br>
निमित्तानुविधायित्वाद्ये धर्मा भेदहेतुषु ।<br>
त आश्रयेऽपि विद्यन्त इति बुद्धिर्निवर्त्यते ॥ ३,१४.१५४ ॥<br>
आख्यायते च शास्त्रेण लोकरूढा स्वभावतः ।<br>
निमित्ततुल्या गोदादौ प्रवृत्तिर्लिङ्गसंख्ययोः ॥ ३,१४.१५५ ॥<br>
हरितक्यादिषु व्यक्तिः संख्या खलतिकादिषु ।<br>
मनुष्यलुब्विशेषाणां अभिधेयाश्रयं द्वयम् ॥ ३,१४.१५६ ॥<br>
जातिप्रयोगे जात्या चेत्संबन्धं उपगच्छति ।<br>
विशेषणं ततो धर्माञ् जातेस्तत्प्रतिपद्यते ॥ ३,१४.१५७ ॥<br>
लुबन्ते संनिपतितं जातेरन्यद्विशेषणम् ।<br>
लुबन्तस्य प्रधानत्वात्तद्धर्मैर्व्यपदिश्यते ॥ ३,१४.१५८ ॥<br>
नञ्समासबहुव्रीहि- द्वन्द्वस्त्र्यतिशयेषु ये ।<br>
भेदा भाष्यानुसारेण वाच्यास्ते लिङ्गसंख्ययोः ॥ ३,१४.१५९ ॥<br>
यदि षष्ठीद्वितीयान्तान्निकृष्टात्तमबादयः ।<br>
न्यक्कारिणि स्युरुत्कृष्टे प्रकृतेः स्याद्विलिङ्गता ॥ ३,१४.१६० ॥<br>
काल्यां कालाद्द्वितीयान्तात्काले काल्यास्तरब्भवेत् ।<br>
न्यक्कारिणि तथा गार्ग्ये गर्गेभ्यः प्रत्ययो भवेत् ॥ ३,१४.१६१ ॥<br>
न्यक्कर्तृषु च गर्गेषु गार्ग्यात्स्यात्तच्च नेष्यते ।<br>
कुमार्याः स्वार्थिके ङीप्स्यात्प्रकृत्यर्थो हि नाधिकः ॥ ३,१४.१६२ ॥<br>
षष्ठ्यन्तादधिके तस्माद्गुणे स्वाश्रयवर्तिनि ।<br>
उत्कृष्टसमवेतायां क्रियायां वा विधीयते ॥ ३,१४.१६३ ॥<br>
उपात्तं च प्रकृत्यर्थो द्रव्यं एवाश्रयस्तयोः ।<br>
सोऽयं इत्यभिसंबन्धादभेदेन प्रतीयते ॥ ३,१४.१६४ ॥<br>
रूपाभेदाच्च तद्द्रव्यं आकाङ्क्षावत्प्रतीयते ।<br>
विशेषैर्भिन्नरूपैस्तदाश्रयैरिव युज्यते ॥ ३,१४.१६५ ॥<br>
भिन्नरूपेसु यल्लिङ्गं विशेषेसु व्यवस्थितम् ।<br>
संख्या च ताभ्यां द्रव्यात्मा सोऽभिन्नो व्यपदिश्यते ॥ ३,१४.१६६ ॥<br>
आश्रयः समवायि च निमित्तं लिङ्गसंख्ययोः ।<br>
कर्तृस्थभावकः शेतिरतो भाष्य उदाहृतः ॥ ३,१४.१६७ ॥<br>
निमित्तं आश्रयत्वेन गृह्येत यदि साधनम् ।<br>
कर्मापदिष्टयोः प्राप्तिस्तत्र स्याल्लिङ्गसंख्ययोः ॥ ३,१४.१६८ ॥<br>
शास्त्रे निमित्तभावेन समुदायादपोद्धृतः ।<br>
स्त्र्यर्थस्तस्येच्छया योगः प्रकृत्या प्रत्ययेन वा ॥ ३,१४.१६९ ॥<br>
स्त्रीशब्दो गुणशब्दत्वात्तुल्यधर्मा सितादिभिः ।<br>
गुणमात्रे प्रयुज्येत संस्त्यानवति वाश्रये ॥ ३,१४.१७० ॥<br>
स्त्र्यर्थः संस्त्यानवद्द्रव्यं प्रकृत्यर्थश्च यद्यसौ ।<br>
द्रव्योपलक्षणार्थत्वं संस्त्यानस्य तथा सति ॥ ३,१४.१७१ ॥<br>
संस्त्यानेन क्व चिद्द्रव्यं दृष्टं यद्युपलक्षितम् ।<br>
अनङ्गीकृतसंस्त्यानात्तद्वृत्तेः प्रत्ययो भवेत् ॥ ३,१४.१७२ ॥<br>
भूतादयः षडाख्याश्च संस्त्यानेनोपलक्षिते ।<br>
ब्राह्मण्यादौ यदा वृत्तास्तेभ्यः स्युः प्रत्ययास्तदा ॥ ३,१४.१७३ ॥<br>
तद्वन्तो हि प्रधानत्वात्प्रत्ययाणां प्रयोजकाः ।<br>
सामानाधिकरैण्येऽपि तस्माट्टाबादिसंभवः ॥ ३,१४.१७४ ॥<br>
गुणमात्राभिधायित्वं स्त्रीशब्दे वर्ण्यते यदा ।<br>
प्रकृत्यर्थश्च संस्त्यानं स्वार्थिकाः प्रत्ययास्तदा ॥ ३,१४.१७५ ॥<br>
संस्त्याने केवले वृत्तिः प्रकृतीनां न विद्यते ।<br>
तदाविष्टे ततो द्रव्ये गृह्यन्ते समवस्थिताः ॥ ३,१४.१७६ ॥<br>
उपकारि च संस्त्यानं येषु शब्देष्वपेक्षितम् ।<br>
तेभ्यष्टाबादयस्तच्च भूतादिष्वविवक्षितम् ॥ ३,१४.१७७ ॥<br>
संस्त्यानं प्रत्ययस्यार्थः शुद्धं आश्रीयते यदा ।<br>
तदा द्विवचनानेक- प्रत्ययत्वं न सिध्यति ॥ ३,१४.१७८ ॥<br>
जातिश्चेत्स्त्रीत्वं एवासौ भेदोऽन्यत्राविवक्षितः ।<br>
यस्माद्भिन्नैरपि द्रव्यैस्तदेकं सद्विशिष्यते ॥ ३,१४.१७९ ॥<br>
मात्राणां हि तिरोभावे परिमाणं न विद्यते ।<br>
कुमार्य इति तेन स्यात्कुमार्यां भेदसंभवात् ॥ ३,१४.१८० ॥<br>
जातिसंख्यासमाहारैर्यथैव सहचारिणि ।<br>
द्रव्ये क्रियाः प्रवर्तन्त एकात्मत्वे व्यपेक्षिते ॥ ३,१४.१८१ ॥<br>
मूर्तिभ्यो मूर्तिधर्माणां तथाभेदस्य दर्शनात् ।<br>
सामानाधिकरण्यं च क्रियायोगश्च कल्पते ॥ ३,१४.१८२ ॥<br>
सामानाधिकरण्ये तु मतुब्लोपादपेक्षिते ।<br>
लुक्तद्धितलुकीति स्याल्लुक्तत्राप्युपलक्षणम् ॥ ३,१४.१८३ ॥<br>
केसां चित्त्यक्तभेदेषु द्रव्येष्वेव विधीयते ।<br>
संस्त्यानवत्सु टाबादिरभेदेन समन्वयात् ॥ ३,१४.१८४ ॥<br>
सामान्यभूतो द्रव्यात्मा परिच्छिन्नपरिग्रहः ।<br>
क्रियाभिर्युज्यते भेदैर्भागशश्चावतिष्ठते ॥ ३,१४.१८५ ॥<br>
शुक्लादिष्वाश्रयद्रव्यं प्राधान्येनाभिधीयते ।<br>
स्त्रीत्वं तु प्रत्ययार्थत्वादभिधाविषयो यतः ॥ ३,१४.१८६ ॥<br>
सोऽयं इत्यभिसंबन्धादाश्रयं प्रतिपद्यते ।<br>
स्त्रीत्वं स्वभावसिद्धो वा गुणभावविपर्ययः ॥ ३,१४.१८७ ॥<br>
साकाङ्क्षत्वाद्गुणत्वेन सामान्यं वोपदिश्यते ।<br>
व्यक्तीनां आत्मधर्मोऽसावेकप्रख्यानिबन्धनः ॥ ३,१४.१८८ ॥<br>
एवम्भूता च सावस्था भागभेदपरिग्रहे ।<br>
कृते बुद्ध्यैव भेदानां आश्रयत्वे च कल्पिते ॥ ३,१४.१८९ ॥<br>
निस्कृष्टेष्वपि भेदेषु व्यक्तिरूपाश्रये ततः ।<br>
लिङ्गप्रत्यवमर्शेन लिङ्गसंख्ये प्रपद्यते ॥ ३,१४.१९० ॥<br>
अन्तरेन चशब्दस्य प्रयोगं द्वन्द्वभाविनाम् ।<br>
अविशिष्टार्थवृत्तित्वं रूपाभेदात्प्रतीयते ॥ ३,१४.१९१ ॥<br>
विकल्पवति वा वृत्तिर्निवर्त्येऽथ समुच्चिते ।<br>
तेषां अज्ञातशक्तीनां द्योतकेन नियम्यते ॥ ३,१४.१९२ ॥<br>
वृत्तौ विशिष्टरूपत्वाच्चशब्दो विनिवर्तते ।<br>
अर्थभेदेऽपि सारूप्यात्तच्चार्थेनापदिश्यते ॥ ३,१४.१९३ ॥<br>
चस्य चासत्त्वभूतोऽर्थः स एवाश्रियते यदि ।<br>
तद्धर्मत्वं ततो द्वन्द्वे चादिष्वर्थकृतं हि तत् ॥ ३,१४.१९४ ॥<br>
चार्थः शब्दे क्व चिद्भेदात्कथं चित्समवस्थितः ।<br>
द्योतकाश्चादयस्तस्य वक्ता द्वन्द्वस्तु तद्वताम् ॥ ३,१४.१९५ ॥<br>
विकल्पाद्यभिधेयस्य चार्थस्यान्यपदार्थता ।<br>
द्योतकत्वान्न कल्पेत तस्मात्सदुपलक्ष्यते ॥ ३,१४.१९६ ॥<br>
तत्र स्वाभाविकं लिङ्गं शब्दधर्मे व्यपेक्षिते ।<br>
शब्दः कश्चित्तं एवार्थं कथं चित्प्रतिपद्यते ॥ ३,१४.१९७ ॥<br>
शब्दादर्थाः प्रतायन्ते स भेदानां विधायकः ।<br>
अनुमानं विवक्षायाः शब्दादन्यन्न विद्यते ॥ ३,१४.१९८ ॥<br>
समुच्चितः स्याद्द्वन्द्वार्थो गुणभूतसमुच्चयः ।<br>
समुच्चयो वापि भवेद्गुणभूतसमुच्चितः ॥ ३,१४.१९९ ॥<br>
समुच्चितस्य प्राधान्ये लिङ्गसंख्ये स्वभावतः ।<br>
समुच्चयस्य प्राधान्ये शास्त्रं स्यात्प्रतिपादकम् ॥ ३,१४.२०० ॥<br>
समुच्चयवतोऽर्थस्य प्राधान्येऽप्यपरे विदुः ।<br>
निमित्तानुविधायित्वादसिद्धिं लिङ्गसंख्ययोः ॥ ३,१४.२०१ ॥<br>
समुच्चयो निमित्तं चेत्स्यान्निमित्तानुवर्तनम् ।<br>
अन्वयव्यतिरेकाभ्यां चार्थो द्वन्द्वनिबन्धनः ॥ ३,१४.२०२ ॥<br>
समुच्चितनिमित्तत्वे चार्थस्यापगमेऽपि वा ।<br>
स्वभावसिद्धे द्वन्द्वस्य लिङ्गसंख्ये व्यवस्थिते ॥ ३,१४.२०३ ॥<br>
पदान्तरस्थस्यार्थस्य द्योतकत्वान्न युज्यते ।<br>
निपातो लिङ्गसंख्याभ्यां द्वन्द्वस्त्वर्थस्य वाचकः ॥ ३,१४.२०४ ॥<br>
निमित्तानुविधाने च द्रव्यधर्मानपेक्षणात् ।<br>
गुणप्रधानभावेन क्रियायोगो न कल्पते ॥ ३,१४.२०५ ॥<br>
यस्य नास्ति क्रियायोगः स्वतन्त्रोऽसौ न विद्यते ।<br>
अर्थो द्वन्द्वस्य तत्र स्यादुपादानं अनर्थकम् ॥ ३,१४.२०६ ॥<br>
समुच्चयवतोऽर्थस्य वाचको नानुवर्तते ।<br>
निमित्तं अपि चास्यार्थः स्वधर्मैर्युज्यते ततः ॥ ३,१४.२०७ ॥<br>
बाह्यो नास्त्याश्रयो द्वन्द्वे विशेषौ तत्र हि श्रुतौ ।<br>
समुच्चयस्तदाधारस्तद्धर्मैर्व्यपदिश्यते ॥ ३,१४.२०८ ॥<br>
यो वावयवभेदाभ्यां भेदवद्भ्यां इवान्वितः ।<br>
एकः समूहो धर्मान्स भागयोः प्रतिपद्यते ॥ ३,१४.२०९ ॥<br>
एकश्च द्व्यात्मकोऽर्थोऽसौ भेदाभेदसमन्वितः ।<br>
यौ भेदावाश्रितस्तत्स्थे लिङ्गसंख्ये प्रपद्यते ॥ ३,१४.२१० ॥<br>
यथा स्वशब्दाभिहिते चैत्रार्थे न प्रयुज्यते ।<br>
चैत्रशब्दो बहुव्रिहावप्रयोगस्तथा भवेत् ॥ ३,१४.२११ ॥<br>
यथा गौरिति शुक्लादेरभिधानं न विद्यते ।<br>
एवं यस्याभिसंबन्धो गोभिस्तावत्प्रतीयते ॥ ३,१४.२१२ ॥<br>
संबन्धी नियतो रूढश्चित्राणां न च विद्यते ।<br>
गवां यथा वज्रपाणिस्त्र्यक्षे वाऽपि व्यवस्थितः ॥ ३,१४.२१३ ॥<br>
शब्दान्तरत्वाद्वाक्येषु विशेषा यद्यपि श्रुताः ।<br>
वृत्तिशब्दोऽन्य एवायं सामान्यस्याभिधायकः ॥ ३,१४.२१४ ॥<br>
अगोरचित्रगोश्चैव रूपभेदान्निवर्तकः ।<br>
न चित्रगुर्विशेषाणां रूपाभेदात्तु वाचकः ॥ ३,१४.२१५ ॥<br>
यथा चित्रगुरित्येतत्प्रयुक्ते न प्रयुज्यते ।<br>
एवं यदि स्यात्सामान्यं तस्य न स्यात्प्रतिश्रुतिः ॥ ३,१४.२१६ ॥<br>
सर्वादयो विशेषास्तु प्रदेशानां निवर्तकाः ।<br>
यथा प्रदेशाः सामान्य- प्रदेशान्तरबाधकाः ॥ ३,१४.२१७ ॥<br>
विभक्त्यर्थाभिधानाद्वा षष्ठी नानुप्रयुज्यते ।<br>
द्रव्यस्यानभिधानात्तु तच्छब्दोऽनुप्रयुज्यते ॥ ३,१४.२१८ ॥<br>
सामानाधिकरण्यं चेन्मतुब्लोपात्प्रकल्पते ।<br>
मतुपोऽपि तदर्थत्वादनवस्था प्रसज्यते ॥ ३,१४.२१९ ॥<br>
संबन्धस्य च संबन्दी संबन्धोऽन्यः प्रसज्यते ।<br>
विभक्त्यर्थप्रधाने च क्रियायोगो न कल्पते ॥ ३,१४.२२० ॥<br>
विभक्त्यर्थप्रधानत्वात्ततस्तत्रेति न क्रिया ।<br>
दृश्यादिः कर्मकर्त्रादि- निमित्तत्वाय कल्पते ॥ ३,१४.२२१ ॥<br>
अन्तर्भवेच्च संबन्धः प्राधान्याभिहितः कथम् ।<br>
स प्रातिपदिकार्थश्च तथाभूतः कथं भत्वेत् ॥ ३,१४.२२२ ॥<br>
असंभवात्तु संबन्धे संबन्धसहचारिणि ।<br>
जातिसंख्यासमाहार- कार्याणां इव संभवः ॥ ३,१४.२२३ ॥<br>
सोऽयं इत्यभिसंबन्धाद्विशिष्टाश्रयवाचिनाम् ।<br>
शुक्लादिवल्लिङ्गसंख्ये शास्त्रारम्भाद्भविष्यतः ॥ ३,१४.२२४ ॥<br>
भेदेन तु विवक्षायां सामान्ये वा विवक्षिते ।<br>
सलिङ्गस्य ससंख्यस्य पदार्थस्यागतिर्भवेत् ॥ ३,१४.२२५ ॥<br>
साधुत्वं न विभक्त्यर्थ- मात्रे वृत्तस्य दृश्यते ।<br>
कृत्स्नार्थवृत्तेः साधुत्वं इत्यर्थग्रहणं कृतम् ॥ ३,१४.२२६ ॥<br>
सोऽयं इत्यभिसंबन्धाद्द्रव्यवृत्तिरयं यदा ।<br>
सलिङ्गस्य ससंख्यस्य तदा साधुत्वं उच्यते ॥ ३,१४.२२७ ॥<br>
अन्तर्भूतविभक्त्यर्थे षष्ठी न श्रूयते यथा ।<br>
तथाश्रुतिः प्रसज्येत लिङ्गसंख्याभिधायिनाम् ॥ ३,१४.२२८ ॥<br>
साधर्म्यं अव्ययेन स्याद्बहुव्रीहेस्तथा सति ।<br>
लिङ्गसंख्यानिमित्तस्य संस्कारस्यापवर्तनात् ॥ ३,१४.२२९ ॥<br>
प्रयुक्तेन च संबन्धाच्चैत्रादिश्रवनं भवेत् ।<br>
विना विभक्त्या संबन्धो विभक्त्या विद्यते विना ॥ ३,१४.२३० ॥<br>
अभिधानेऽपि संख्यायाः संख्यात्वं न निवर्तते ।<br>
षष्ठ्यर्थस्याभिधाने तु स्यात्प्रातिपदिकार्थता ॥ ३,१४.२३१ ॥<br>
अनुप्रयोगसिद्ध्यर्थं न विभक्त्यर्थकल्पना ।<br>
वस्त्वन्तरं उपक्षिप्तं इति के चित्प्रचक्षते ॥ ३,१४.२३२ ॥<br>
संबन्दिभिर्विशिष्टानां संबन्धानां निमित्तता ।<br>
संबन्धैर्वा विशिष्टानां तद्वतां स्यान्निमित्तता ॥ ३,१४.२३३ ॥<br>
के चित्संयोगिनो दण्डाद्विषाणात्समवायिनः ।<br>
तद्वति प्रत्ययानाहुर्बहुव्रीहिं तथैव च ॥ ३,१४.२३४ ॥<br>
भिन्नं संबन्धिभेदेन संबन्धं अपरे विदुः ।<br>
निमित्तं स विभक्त्यर्थः समासेनाभिधीयते ॥ ३,१४.२३५ ॥<br>
प्रधानं अन्यार्थतया भिन्नं स्वैरुपसर्जनैः ।<br>
निमित्तं अब्बिधेयं वा सर्वपश्चादपेक्ष्यते ॥ ३,१४.२३६ ॥<br>
स्वामिनि व्यतिरेकश्च वाक्ये यद्यपि दृश्यते ।<br>
प्राधान्य एव तस्येष्टो बहुव्रीहिर्विवक्षिते ॥ ३,१४.२३७ ॥<br>
गवां विशेषणत्वेन यदा तद्वान्प्रवर्तते ।<br>
अस्यैता इति तत्रार्थे बहुव्रीहिर्न विद्यते ॥ ३,१४.२३८ ॥<br>
यदा प्रत्यवमर्शस्तु तासां स्वामी गवां इति ।<br>
गोभिस्तदाभिसंबन्धो निमित्तत्वाय कल्पते ॥ ३,१४.२३९ ॥<br>
अपेक्षमानः संबन्धं रूढित्वस्य निवृत्तये ।<br>
निमित्तानुविधायित्वात्तद्धर्मार्थः प्रसज्यते ॥ ३,१४.२४० ॥<br>
नाना चित्रा इति यथा निमित्तं अनुरुध्यते ।<br>
नानाभूतेऽपि वृत्तः सन्बहुव्रीहिस्तथा भवेत् ॥ ३,१४.२४१ ॥<br>
संबन्धिनि निमित्ते तु द्रव्यधर्मो न हीयते ।<br>
लिङ्गाभावो हि लिङ्गस्य विरोधित्वेन वर्तते ॥ ३,१४.२४२ ॥<br>
संख्वावांल्लिङ्गवाम्श्चार्थोऽभिन्नधर्मा, निमित्ततः ।<br>
आसन्न एव द्रव्यत्वात्तद्धर्मैर्न विरुध्यते ॥ ३,१४.२४३ ॥<br>
विभक्त्यर्थेन चाविष्टं शुद्धं चेति द्विधा स्थितम् ।<br>
द्रव्यं शुद्धस्य यो धर्मः स न स्यादन्यधर्मणः ॥ ३,१४.२४४ ॥<br>
द्रव्यमात्रस्य निर्देशे भेदोऽयं अविवक्षितः ।<br>
ग्रन्थे पूर्वत्र भेदस्तु द्वितीयेऽनुप्रदर्शितः ॥ ३,१४.२४५ ॥<br>
द्रव्यस्य ग्रहणं चात्र लिङ्गसंख्याविशेषणम् ।<br>
द्रव्याश्रितत्वं हि तयोस्ततोऽन्यस्य न सिध्यतः ॥ ३,१४.२४६ ॥<br>
संबन्धिभिन्नसंबन्ध- परिछिन्ने प्रवर्तते ।<br>
समासो द्रव्यसामान्ये विशिष्टार्थानुपातिनि ॥ ३,१४.२४७ ॥<br>
द्रव्यधर्मानतिक्रान्तो भेदधर्मेष्ववस्थितः ।<br>
भविष्यदाश्रयापेक्षे लिङ्गसंख्ये प्रपद्यते ॥ ३,१४.२४८ ॥<br>
शास्त्रप्रवृत्तिभेदेऽपि लौकिकोऽर्थो न भिद्यते ।<br>
नञ्समसे यतस्तत्र त्रयः पक्षा विचारिताः ॥ ३,१४.२४९ ॥<br>
शब्दान्तरेऽपि चैकत्वं आश्रित्यैवं विचारणा ।<br>
अब्रह्मणादिषु नञः प्रयोगो न हि विद्यते ॥ ३,१४.२५० ॥<br>
प्राक्समासात्पदार्थानां निवृत्तिर्द्योत्यते नञा ।<br>
स्वभावतो निवृत्तानां रूपाभेदादलक्षिता ॥ ३,१४.२५१ ॥<br>
ब्राह्मणादिस्थया वाक्येष्वाख्यातपदवाच्यया ।<br>
क्रियया यस्य संबन्धो वृत्तिस्तस्य न विद्यते ॥ ३,१४.२५२ ॥<br>
पाचकादिपदस्था चेन्नञा संबध्यते क्रिया ।<br>
तत्र सत्तानुपादानात्त्रिपक्षी नोपपद्यते ॥ ३,१४.२५३ ॥<br>
सत्तयैवाभिसंबन्धो यदि सर्वत्र कल्प्यते ।<br>
असन्निति समासेऽस्मिन्सत्तान्या परिकल्प्यताम् ॥ ३,१४.२५४ ॥<br>
क्त्वान्ते च तुमुनन्ते च नञ्समासे न दृश्यते ।<br>
विशेषणविशेष्यत्वं नञासत्ताभिधायिना ॥ ३,१४.२५५ ॥<br>
क्रियायाः साधनाधार- सामान्ये नञ् व्यवस्थितः ।<br>
ततो विशिष्टैराधारैर्युज्यते ब्राह्मणादिभिः ॥ ३,१४.२५६ ॥<br>
वृत्तौ यथा गताद्यर्थं उपादाय निरादयः ।<br>
युज्यन्ते साधनाधारैर्नञ्समासेऽपि स क्रमः ॥ ३,१४.२५७ ॥<br>
तत्रासति नञो वृत्तेर्ब्राह्मणक्षत्रियादिभिः ।<br>
विशेषणविशेष्यत्वं कल्प्यते कुब्जखञ्जवत् ॥ ३,१४.२५८ ॥<br>
कामचारे च सत्येवं असतः स्यात्प्रधानता, ।<br>
गुणत्वं इतरेषां च तेषां वा स्यात्प्रधानता ॥ ३,१४.२५९ ॥<br>
प्राधान्येनाश्रिताः पूर्वं श्रुतेः सामान्यवृत्तयः ।<br>
विशेष एव प्रक्रान्ता ब्राह्मणक्षत्रिवादवः ॥ ३,१४.२६० ॥<br>
यथा गौरादिभिस्तेषां अवच्छेदो विधीयते ।<br>
असताप्यनभिव्यक्तं तादात्म्यं व्यज्यते तथा ॥ ३,१४.२६१ ॥<br>
यथा सत्ताभिधानाय सन्नर्थः परिकल्प्यते ।<br>
तथासत्ताभिधानाय निरुपाख्योऽपि कल्पते ॥ ३,१४.२६२ ॥<br>
क्षत्रियादौ पदं कृत्वा बुद्धिः सत्तान्तराश्रया ।<br>
जात्या भिन्नां ततः सत्तां प्रसक्तां अपकर्षति ॥ ३,१४.२६३ ॥<br>
अभाव इति भावस्य प्रतिषेधे विवक्षिते ।<br>
सोपाख्यत्वं अनाश्रित्य प्रतिषेधो न कल्पते ॥ ३,१४.२६४ ॥<br>
अनेकधर्मवचनाः शब्दाः सङ्घाभिधायिनः ।<br>
एकदेशेषु वर्तन्ते तुल्यरूपाः स्वभावतः ॥ ३,१४.२६५ ॥<br>
यथैकदेशकरणात्कृत इत्वभिधीयते ।<br>
अकृतश्चेति संघातः स एवाब्राह्मणे क्रमः ॥ ३,१४.२६६ ॥<br>
ब्राह्मणोऽब्राह्मणस्तस्मादुपन्यासात्प्रसज्यते ।<br>
अकृते वा कृतासङ्गादविशिष्टं कृताकृतात् ॥ ३,१४.२६७ ॥<br>
अमुख्यसंभवे तत्र मुख्यस्य विनिवृत्तये ।<br>
शास्त्रान्वाख्यानसमये नञ् प्रयुक्तो विशेषकः ॥ ३,१४.२६८ ॥<br>
पदार्थानुपघातेन दृश्यतेऽन्यविशेषणम् ।<br>
अथ जातिमतोऽर्थस्य कश्चिद्धर्मो निवर्तितः ॥ ३,१४.२६९ ॥<br>
अवश्यं ब्राह्मणे कश्चित्क्व चिद्धर्मो न विद्यते ।<br>
विशेषावचनात्तत्र नञः श्रुतिरनर्थिका ॥ ३,१४.२७० ॥<br>
अविशिष्टस्य पर्यायो नञ्विशिष्टः प्रसज्यते ।<br>
अन्वाख्यानाद्धि साधुत्वं एवंभूते प्रतीयते ॥ ३,१४.२७१ ॥<br>
पदार्थानुपघातेन यद्यप्यत्र विशेषणम् ।<br>
उपचारसतोऽर्थस्य सावस्था द्योत्यते नञा ॥ ३,१४.२७२ ॥<br>
विशेष्येषु यथाभूतः पदार्थः समवस्थितः ।<br>
तथाभूते तथाभावो गम्यते भेदहेतुभिः ॥ ३,१४.२७३ ॥<br>
निवृत्तेऽवयवस्तस्मिन्पदार्थे वर्तते कथम् ।<br>
नानिमित्ता हि शब्दस्य प्रवृत्तिरुपपद्यते ॥ ३,१४.२७४ ॥<br>
आराच्छब्दवदेकस्य विरुद्धेऽर्थे स्वभावतः ।<br>
शब्दस्य वृत्तिर्यद्यस्ति नञः श्रुतिरनर्थिका ॥ ३,१४.२७५ ॥<br>
अथ स्वभावो वचनादन्वाख्येयत्वं अर्हति ।<br>
तद्वाच्यं अप्रसिद्धत्वान्नञार्थो विनिवर्त्यते ॥ ३,१४.२७६ ॥<br>
यद्यप्युभयवृत्तित्वं प्रधानं तु प्रतीयते ।<br>
प्रस्थानं गम्यते शुद्धे तदर्थेऽपि न तिष्ठतौ ॥ ३,१४.२७७ ॥<br>
किमर्थं अतथाभूतेऽसति मुख्यार्थसंभवे ।<br>
भेदे ब्राह्मणशब्दस्य वृत्तिरभ्युपगम्यते ॥ ३,१४.२७८ ॥<br>
अयं पदार्थ एतस्मिन्क्षत्रियादौ न विद्यते ।<br>
इति तद्वचनः शब्दः प्रत्ययाय प्रयुज्यते ॥ ३,१४.२७९ ॥<br>
बुद्धेर्विषयतां प्राप्ते शब्दादर्थे प्रतीयते ।<br>
प्रवृत्तिर्वा निवृत्तिर्वा ग्रुत्या ह्यर्थोऽनुसज्यते ॥ ३,१४.२८० ॥<br>
असम्यगुपदेशाद्वा निमित्तात्संशयस्य वा ।<br>
शब्दप्रवृत्तिर्न त्वस्ति लोष्टादिषु विपर्ययात् ॥ ३,१४.२८१ ॥<br>
अनेकस्मादस इति प्राधान्ये सति सिध्यति ।<br>
सापेक्षत्वं प्रधानानां एवं युक्तं त्वतल्विधौ ॥ ३,१४.२८२ ॥<br>
एकस्य च प्रधानत्वात्तद्विशेषणसंनिधौ ।<br>
प्रधानधर्माव्यावृत्तिरतो न वचनान्तरम् ॥ ३,१४.२८३ ॥<br>
प्रधानं अत्र भेद्यत्वादेकार्थो विकृतो नञा ।<br>
हित्वा स्वधर्मान्वर्तन्ते द्व्यादयोऽप्येकतां गताः ॥ ३,१४.२८४ ॥<br>
ब्राह्मणत्वं यथापन्ना नञ्युक्ताः क्षत्रियादयः ।<br>
द्वित्वादिषु तथैकत्वं नञ्योगादुपचर्यते ॥ ३,१४.२८५ ॥<br>
एकत्वयोगं आसाद्य स धर्मः प्रतिषिध्यते ।<br>
द्व्यादिभ्यस्तेषु तच्छब्दो वर्तते ब्राह्मणादिवत् ॥ ३,१४.२८६ ॥<br>
आविष्टसंख्यो वाक्येऽसौ यथा द्व्यादौ प्रयुज्यते ।<br>
वृत्तौ तस्य प्रधानत्वात्सा संख्या न निवर्तते ॥ ३,१४.२८७ ॥<br>
प्रतिषेध्यो यथाभूतस्तथाभूतोऽनुषज्यते ।<br>
वचनान्तरयोगे हि न सोऽर्थः प्रतिषिध्यते ॥ ३,१४.२८८ ॥<br>
अशुक्ल इति कृष्णादिर्यथार्थः संप्रतीयते ।<br>
संख्यान्तरं तथानेक इत्यत्राप्यभिधीयते ॥ ३,१४.२८९ ॥<br>
क्रियाप्रसङ्गात्सर्वेषु कर्मस्वङ्गीकृतेषु च ।<br>
एकस्मिन्प्रतिषिद्धेऽपि प्राप्तं अन्यत्प्रतीयते ॥ ३,१४.२९० ॥<br>
क्रियाश्रुतिश्च प्रक्रान्ते प्रसज्यप्रतिषेधने ।<br>
पर्युदासे तु नियतं संख्येयान्तरं उच्यते ॥ ३,१४.२९१ ॥<br>
धात्वर्थः कर्मविषयो व्यपदिष्टः स्वसाधनैः ।<br>
अर्थात्सर्वाणि कर्माणि प्रागाक्षिप्यावतिष्ठते ॥ ३,१४.२९२ ॥<br>
निर्ज्ञातसाधनाधारे यत्राख्याते प्रयुज्यते ।<br>
अनेक इति पश्चाच्च तिष्ठतीत्यनुषज्यते ॥ ३,१४.२९३ ॥<br>
साध्यत्वात्तत्र सिद्धेन क्रिया द्रव्येण लक्ष्यते ।<br>
प्रागेवाङ्गीकृतं द्रव्यं अतः पूर्वेण भिद्यते ॥ ३,१४.२९४ ॥<br>
संख्यैव प्रतिषेधेन संख्यान्तरं अपेक्षते ।<br>
वाक्येऽपि तेन नैकत्व- मात्रं एव निवर्त्यते ॥ ३,१४.२९५ ॥<br>
स्नेहान्तरादवच्छेदस्तथासत्तेः प्रतीयते ।<br>
तैलेन भोजनेऽप्राप्ते न त्वन्यदुपसेचनम् ॥ ३,१४.२९६ ॥<br>
एकार्थे वर्तमानाभ्यां असता ब्राह्मणेन च ।<br>
यदा जात्यन्तरं बाह्यं क्षत्रियाद्यपदिश्यते ॥ ३,१४.२९७ ॥<br>
श्यामेव शस्त्री कन्येति यथान्यद्व्यपदिश्यते ।<br>
असन्ब्राह्मण इत्याभ्यां तथान्ये क्षत्रियादयः ॥ ३,१४.२९८ ॥<br>
असास्नो गौरिति यथा, गवयो व्यपदिश्यते ।<br>
जात्यन्तरं न गोरेव सस्नाभावः प्रतीयते ॥ ३,१४.२९९ ॥<br>
तुल्यरूपं यथाख्यातं कण्टकैर्भेदहेतुभिः ।<br>
खदिरं जातिभेदेन खर्जूरात्प्रतिपद्यते ॥ ३,१४.३०० ॥<br>
अविद्यमानब्राह्मण्यो यादृशो ब्राह्मणो भवेत् ।<br>
अङ्गीकृतोपमानेन तथान्योऽर्थोऽभिधीयते ॥ ३,१४.३०१ ॥<br>
अवृष्टयो यथा वर्सा नीहाराभ्रसमावृताः ।<br>
तद्रूपत्वात्स हेमन्त इत्यभिन्नः प्रतीयते ॥ ३,१४.३०२ ॥<br>
अपरे ब्राह्मणादीनां सर्वेषां जातिवाचिनाम् ।<br>
द्रव्यस्यान्यपदार्थत्वे नञा योगं प्रचक्षते ॥ ३,१४.३०३ ॥<br>
न चैवंविषयः कश्चिद्बहुव्रीहिः प्रकल्पते ।<br>
अगुरश्व इति व्याप्तिर्नञ्समासेन यस्य न ॥ ३,१४.३०४ ॥<br>
द्वन्द्वैकदेशिनोरुक्ता परवल्लिङ्गता यतः ।<br>
अवर्षासु ततोऽसिद्धिरिष्टयोर्लिङ्गसंख्ययोः ॥ ३,१४.३०५ ॥<br>
विशेषणं ब्राह्मणादि क्रियासंबन्धिनोऽसतः ।<br>
यदा विषयभिन्नं तत्तदासत्त्वं प्रतीयते ॥ ३,१४.३०६ ॥<br>
ब्राह्मणत्वेन चासत्त्वादुच्यते सत्तदन्यथा ।<br>
असदित्यपि सत्त्वेन सतः सत्ता निवर्त्यते ॥ ३,१४.३०७ ॥<br>
समन्यद्रव्यवृत्तित्वान्निमित्तानुविधायिनः ।<br>
अयोगो लिङ्गसंख्याभ्यां स्याद्वा सामान्यधर्मता ॥ ३,१४.३०८ ॥<br>
प्रागसत्त्वाभिधायित्वं समासे द्रव्यवाचिता ।<br>
निमित्तानुविधानं च न सर्वत्र स्वभावतः ॥ ३,१४.३०९ ॥<br>
निमित्तानुविधाने च क्रियायोगो न कल्पते ।<br>
तथा चाव्यपदेश्यत्वादुपादानं अनर्थकम् ॥ ३,१४.३१० ॥<br>
असत्सामान्यवृत्तिर्वा विशेषैः क्षत्रियादिभिः ।<br>
प्रयुक्तैराश्रयैर्भिन्नो याति तल्लिङ्गसंख्यताम् ॥ ३,१४.३११ ॥<br>
प्रागाश्रयो हि भेदाय प्रधानेऽभ्यन्तरीकृतः ।<br>
पुनः प्रत्यवमर्शेन विभक्त इव दृश्यते ॥ ३,१४.३१२ ॥<br>
समासे श्रूयते स्वार्थो येन तद्वांस्तदाश्रयः ।<br>
द्रव्यं तु लिङ्गसंख्यावदसताभ्यन्तरीकृतम् ॥ ३,१४.३१३ ॥<br>
एकार्थविषयौ शब्दौ तस्मिन्नन्यार्थवर्तिनौ ।<br>
असतैव तु भेदानां सर्वेषां उपसंग्रहः ॥ ३,१४.३१४ ॥<br>
ते क्षत्रियादिभिर्वाच्या वाच्या वा सर्वनामभिः ।<br>
यान्तीवान्यपदार्थत्वं नञो रूपाविकल्पनात् ॥ ३,१४.३१५ ॥<br>
विशेषस्याप्रयोगे तु लिङ्गसंख्ये न सिध्यतः ।<br>
अवर्षादिषु दोसश्च हेमन्तोऽन्याश्रयो यतः ॥ ३,१४.३१६ ॥<br>
आकृतिः सर्वशब्दानां यदा वाच्या प्रतीयते ।<br>
एकत्वादेकशब्दत्वं न्याय्यं तस्याश्च वर्ण्यते ॥ ३,१४.३१७ ॥<br>
आविष्टलिङ्गता तस्यां स्याद्ग्राम्यपगुसङ्घवत् ।<br>
द्रव्यभेदेऽपि चैकत्वात्तत्रैकवचनं भवेत् ॥ ३,१४.३१८ ॥<br>
आश्रयाणां हि लिङ्गैः सा नियतैरेव युज्यते ।<br>
तथा च युक्तवद्भावे प्रतिषेधो निरर्थकः ॥ ३,१४.३१९ ॥<br>
सर्वत्राविष्टलिङ्गत्वं लोकलिङ्गपरिग्रहे ।<br>
विरोधित्वात्प्रसज्येत नाश्रितं तच्च लौकिकम् ॥ ३,१४.३२० ॥<br>
सामान्यं आकृतिर्भावो जातिरित्यत्र लौकिकम् ।<br>
लिङ्गं न संभवत्येव तेनान्यत्परिगृह्यते ॥ ३,१४.३२१ ॥<br>
प्रवृत्तिरिति सामान्यं लक्षणं तस्य कथ्यते ।<br>
आविर्भावस्तिरोभावः स्थितिश्चेत्यथ भिद्यते ॥ ३,१४.३२२ ॥<br>
प्रवृत्तिमन्तः सर्वेऽर्थास्तिसृभिश्च प्रवृत्तिभिः ।<br>
सततं न वियुज्यन्ते वाचश्चैवात्र संभवः ॥ ३,१४.३२३ ॥<br>
यश्चाप्रवृत्तिधर्मार्थश्चितिरूपेण गृह्यते ।<br>
अनुयातीव सोऽन्येषां प्रवृत्तीर्विश्वगाश्रयाः ॥ ३,१४.३२४ ॥<br>
तेनास्य चितिरूपं च चितिकालश्च भिद्यते ।<br>
तस्य स्वरूपभेदस्तु न कश्चिदपि विद्यते ॥ ३,१४.३२५ ॥<br>
अचेतनेषु चैतन्यं संक्रान्तं इव दृश्यते ।<br>
प्रतिबिम्बकधर्मेण यत्तच्छब्दनिबन्धनम् ॥ ३,१४.३२६ ॥<br>
अवस्था तादृशी नास्ति या लिङ्गेन न युज्यते ।<br>
क्व चित्तु शब्दसंस्कारो लिङ्गस्यानाश्रये सति ॥ ३,१४.३२७ ॥<br>
कृत्तद्धिताभिधेयानां भावानां न विरुध्यते ।<br>
शास्त्रे लिङ्गं गुणावस्था तथा चाकृतिरिष्यते ॥ ३,१४.३२८ ॥<br>
लिङ्गं प्रति न भेदोऽस्ति द्रव्यपक्षेऽपि कश्चन ।<br>
तस्मात्सप्त विकल्पा ये सैवात्राविष्टलिङ्गता ॥ ३,१४.३२९ ॥<br>
वचने नियमः शास्त्राद्द्रव्यस्याभ्युपगम्यते ।<br>
यतस्तदाकृतौ शास्त्रं अन्यथैव समर्थ्यते ॥ ३,१४.३३० ॥<br>
वर्तते यो बहुष्वर्थोऽभेदे तस्य विवक्षिते ।<br>
स्वाश्रयैर्व्यपदिष्टस्य शास्त्रे वचनं उच्यते ॥ ३,१४.३३१ ॥<br>
यदा त्वाश्रयभेदेन भेद एव प्रतीयते ।<br>
आकृतेर्द्रव्यपक्षेन तदा भेदो न विद्यते ॥ ३,१४.३३२ ॥<br>
अभेदे त्वेकशब्दत्वाच्छास्त्राच्च वचने सति ।<br>
एकशेषो न वक्तव्यो वचनानां च संभवः ॥ ३,१४.३३३ ॥<br>
ननु चानभिधेयत्वे द्रव्यस्य तदपाश्रयः ।<br>
आकृतेरुपकारोऽयं द्रव्याभावान्न कल्पते ॥ ३,१४.३३४ ॥<br>
व्यपदेशोऽभिधेयेन न शास्त्रे कश्चिदाश्रितः ।<br>
द्रव्यं नाम पदार्थो यो न च स प्रतिषिध्यते ॥ ३,१४.३३५ ॥<br>
गुणभावोऽभिधेयत्वं प्रति द्रव्यस्य नाश्रितः ।<br>
उपकारि गुणः शेषः परार्थ इति कल्पना ॥ ३,१४.३३६ ॥<br>
द्रव्ये न गुणभावोऽस्ति विनाद्रव्याभिधायिताम् ।<br>
आकृतौ वा प्रधानत्वं अत एवं समर्थ्यते ॥ ३,१४.३३७ ॥<br>
कैश्चिद्गुणप्रधानत्वं नामाख्यातवदिष्यते ।<br>
न वृत्तिवत्परार्थस्य गुणभावस्तु वर्ण्यते ॥ ३,१४.३३८ ॥<br>
गुणभूतस्य नानात्वादाकृतेरेकशब्दता ।<br>
सिद्धो वचनभेदश्च द्रव्यभेदसमन्वयात् ॥ ३,१४.३३९ ॥<br>
साधनं गुणभावेन क्रियाया भेदकं यथा ।<br>
आख्यातेष्वेकशब्दाया जातेर्द्रव्यं तथोच्यते ॥ ३,१४.३४० ॥<br>
एकत्वे तुल्यरूपत्वाच्छब्दानां प्रतिपादने ।<br>
निमित्तात्तद्वतोऽर्थस्य विशिष्टग्रहणे सति ॥ ३,१४.३४१ ॥<br>
सोऽयं इत्यभिसंबन्धादाश्रयैराकृतेः सह ।<br>
प्रवृत्तौ भिन्नशब्दायां लिङ्गसंख्ये प्रसिध्यतः ॥ ३,१४.३४२ ॥<br>
प्राक्च जात्यभिसंबन्धात्सर्वनामाभिधेयता ।<br>
वस्तूपलक्षणं सत्त्वे प्रयुज्यन्ते त्यदादयः ॥ ३,१४.३४३ ॥<br>
पाकौ पाका इति यथा भेदकः कैश्चिदाश्रयः ।<br>
इष्यते चानुपादानो धर्मोऽसौ गुणवाचिनाम् ॥ ३,१४.३४४ ॥<br>
आश्रयस्यानुपादाने केवलं लभते यदि ।<br>
आधारधर्मान्सामान्यं पुरस्तात्तद्विचारितम् ॥ ३,१४.३४५ ॥<br>
जातौ पूर्वं प्रवृत्तानां शब्दानां जातिवाचिनाम् ।<br>
अशब्दवाच्यात्संबन्धाद्व्यक्तिरप्युपजायते ॥ ३,१४.३४६ ॥<br>
सोऽयं इत्यभिसंबन्धाज्जातिधर्मोपचर्यते ।<br>
द्रव्यं तदाश्रयो भेदो जातेश्चाभ्युपगम्यते ॥ ३,१४.३४७ ॥<br>
मञ्चशब्दो यथाधेयं मञ्चेष्वेव व्यवस्थितः ।<br>
तत्त्वेनाह तथा जाति- शब्दो द्रव्येषु वर्तते ॥ ३,१४.३४८ ॥<br>
तत्र जातिपदार्थत्वं तथैवाभ्युपगम्यते ।<br>
जातिरुत्सृष्टसंख्या तु द्रव्यात्मन्यनुषज्यते ॥ ३,१४.३४९ ॥<br>
अस्येदं इति वा यत्र सोऽयं इत्यपि वा श्रुतिः ।<br>
वर्तते परधर्मेण तदन्यदभिधीयते ॥ ३,१४.३५० ॥<br>
यत्प्रधानं न तस्यास्ति स्वरूपं अनिरूपनात् ।<br>
गुणस्य चात्मना द्रव्यं तद्भावेनोपलक्ष्यते ॥ ३,१४.३५१ ॥<br>
गुणस्य भेदकाले तु प्राधान्यं उपजायते ।<br>
संसर्गश्रुतिरर्थेषु साक्षादेव न वर्तते ॥ ३,१४.३५२ ॥<br>
जातौ वृत्तो यदा द्रव्ये स शब्दो वर्तते पुनः ।<br>
जातेरेव पदार्थत्वं न तदाभ्युपगम्यते ॥ ३,१४.३५३ ॥<br>
प्रवृत्तानां पुनर्वृत्तिरेकत्वेनोपवर्ण्यते ।<br>
प्रतिपत्तेरुपायेषु न तत्त्वं अनुगम्यते ॥ ३,१४.३५४ ॥<br>
अपृथक्शब्दवाच्यस्य जातिराश्रीयते यदा ।<br>
द्रव्यस्य सति संस्पर्शे तदा जातिपदार्थता ॥ ३,१४.३५५ ॥<br>
द्रव्यस्य सति संस्पर्शे द्रव्यं आश्रीयते यदा ।<br>
वाच्यं तेनैव शब्देन तदा द्रव्यपदार्थता ॥ ३,१४.३५६ ॥<br>
अपृथक्शब्दवाच्यापि भेदमात्रे प्रवर्तते ।<br>
यदा संबन्धवज्जातिः सापि द्रव्यपदार्थता ॥ ३,१४.३५७ ॥<br>
अत्यन्तभिन्नयोरेव जातिद्रव्याभिधायिनोः ।<br>
अवाच्यस्योपकारित्व आश्रिते तूभयार्थता ॥ ३,१४.३५८ ॥<br>
आश्रिते त्वाश्रयकृतं भेदं अभ्युपगच्छता ।<br>
पुनश्चाप्येकशब्दत्वं जातिशब्देऽनुवर्णितम् ॥ ३,१४.३५९ ॥<br>
अनिर्जातस्य निर्ज्ञानं येन तन्मानं उच्यते ।<br>
प्रस्थादि तेन मेयात्मा साकल्येनावधार्यते ॥ ३,१४.३६० ॥<br>
अनिर्ज्ञातं प्रसिद्धेन येन तद्धर्म गम्यते ।<br>
साकल्येनापरिज्ञानादुपमानं तदुच्यते ॥ ३,१४.३६१ ॥<br>
द्वयोः समानयोर्धर्म उपमानोपमेययोः ।<br>
समास उपमानानां शब्दैस्तदभिधायिभिः ॥ ३,१४.३६२ ॥<br>
आधारभेदाद्भेदो यः श्यामत्वे सोऽविवक्षितः ।<br>
गुणोऽसावाश्रितैकत्वो भिन्नाधारः प्रतीयते ॥ ३,१४.३६३ ॥<br>
गुणयोर्नियतो भेदो गुणजातेस्तथैकता ।<br>
एकत्वेऽत्यन्तभेदे वा, नोपमानस्य संभवः ॥ ३,१४.३६४ ॥<br>
जातिमात्रव्यपेक्षायां उपमार्थो न कश्चन ।<br>
श्यामत्वं एकं गुणयोरुभयोरपि वर्तते ॥ ३,१४.३६५ ॥<br>
येनैव हेतुना श्यामा शस्त्री तत्र प्रतीयते ।<br>
स हेतुर्देवदत्तायाः प्रत्यये न विशिष्यते ॥ ३,१४.३६६ ॥<br>
आश्रयाद्यो गुणे भेदो जातेर्या चाविशिष्टता ।<br>
ताभ्यां उभाभ्यां द्रव्यात्मा सव्यापारः प्रतीयते ॥ ३,१४.३६७ ॥<br>
सोऽयं एकत्वनानात्वे व्यवहारः समाश्रितः ।<br>
भेदाभेदविमर्शेन व्यतिकीर्णेन वर्तते ॥ ३,१४.३६८ ॥<br>
श्यामेत्येवाभिधियेत जातिमात्रे विवक्षिते ।<br>
शस्त्र्यादिनां उपादाने तत्र नास्ति प्रयोजनम् ॥ ३,१४.३६९ ॥<br>
अशब्दवाच्यो यो भेदः श्याममात्रे न वर्तते ।<br>
श्यामेषु केषु चिद्वृत्तिर्यस्य सोऽत्र व्यपेक्ष्यते ॥ ३,१४.३७० ॥<br>
श्यामेषु केषु चित्किं चित्किं चित्सर्वत्र वर्तते ।<br>
सामान्यं कश्चिदेकस्मिञ् छ्यामे भेदो व्यवस्थितः ॥ ३,१४.३७१ ॥<br>
तथा हि सति सौरभ्ये भेदो जात्युत्पलादिषु ।<br>
गन्धानां सति भेदे तु सादृश्यं उपलभ्यते ॥ ३,१४.३७२ ॥<br>
गुणानां आश्रयाद्भेदः स्वतो वाप्यनुगम्यते ।<br>
अनिर्देश्याद्विशेषाद्वा संकराद्वा गुणान्तरैः ॥ ३,१४.३७३ ॥<br>
उपमानं प्रसिद्धत्वात्सर्वत्र व्यतिरिच्यते ।<br>
उपमेयत्वं आधिक्ये साम्ये वा न निवर्तते ॥ ३,१४.३७४ ॥<br>
अन्यैस्तु मानं जात्यादि भेद्यस्यार्थस्य वर्ण्यते ।<br>
अनिर्ज्ञातस्वरूपो हि ज्ञेयोऽर्थस्तेन मीयते ॥ ३,१४.३७५ ॥<br>
मितस्तु स्वेन मानेन प्रसिद्धो यो गुणाश्रयः ।<br>
आश्रयान्तरमानाय स्वधर्मेण प्रवर्तते ॥ ३,१४.३७६ ॥<br>
रूपान्तरेण संस्पर्शो रूपान्तरवतां सताम् ।<br>
भिन्नेन यस्य भेद्यानां उपमानं तदुच्यते ॥ ३,१४.३७७ ॥<br>
धर्मः समानः श्यामादिरुपमानोपमेययोः ।<br>
आश्रियमानप्राधान्यो धर्मेणान्येन भिद्यते ॥ ३,१४.३७८ ॥<br>
शस्त्रीकुमार्योः सदृशः श्याम इत्येवं आश्रिते ।<br>
व्यपदेश्यं अनेनेति निमित्तं गुणयोः स्थितम् ॥ ३,१४.३७९ ॥<br>
यदा निमित्तैस्तद्वन्तो गच्छन्तीव तदात्मताम् ।<br>
भेदाश्रयं तदाख्यानं उपमानोपमेययोः ॥ ३,१४.३८० ॥<br>
तत्त्वासङ्गविवक्षायां येषु भेदो निवर्तते ।<br>
लुप्तोपमानि तान्याहुस्तद्धर्मेण समाश्रयात् ॥ ३,१४.३८१ ॥<br>
शस्त्र्यां प्रसिद्धं श्यामत्वं मानं सा तेन मीयते ।<br>
अन्या श्यामा तु तद्रूपा तेनात्यन्तं न मीयते ॥ ३,१४.३८२ ॥<br>
शस्त्रिं स्वेन गुणेनातो मिमानां आश्रयान्तरम् ।<br>
असमाप्तगुणं सिद्धेरुपमानं प्रचक्षते ॥ ३,१४.३८३ ॥<br>
उपमेये स्थितो धर्मः श्रुतोऽन्यत्रानुमीयते ।<br>
श्रुतोऽथ वोपमानस्थ उपमेयेऽनुमियते ॥ ३,१४.३८४ ॥<br>
अधीयते ब्राह्मणवत्क्षत्रिया इति दृश्यते ।<br>
उपमेयस्य भिन्नत्वाद्वचनं क्षत्रियाश्रयम् ॥ ३,१४.३८५ ॥<br>
साधारणं ब्रुवन्धर्म क्व चिदेव व्यवस्थितम् ।<br>
सामान्यवचनः शब्द इति सूत्रेऽपदिश्यते ॥ ३,१४.३८६ ॥<br>
नाभेदेन न भेदेन गुणो द्विष्ठोऽभिधीयते ।<br>
भिन्नयोर्धर्मयोरेकः श्रूयतेऽन्यः प्रतीयते ॥ ३,१४.३८७ ॥<br>
नात्यन्ताय मिमीते यत्सामान्ये समवस्थितम् ।<br>
सादृश्यादुपमेयार्थ- समीपे परिकल्प्यते ॥ ३,१४.३८८ ॥<br>
मानं प्रति समीपं वा सादृश्येन प्रतीयते ।<br>
परिच्छेदाद्धि सादृश्यं इह मानोपमानयोः ॥ ३,१४.३८९ ॥<br>
एकजातिव्यपेक्षायां तदेवेत्यवसीयते ।<br>
भेदस्यैव व्यपेक्षायां अन्यदेवेति गम्यते ॥ ३,१४.३९० ॥<br>
कर्मत्वं करणत्वं च भेदेनैवाश्रितं यतः ।<br>
अत्यन्तैकत्वविषयो न स्यात्तेनात्र सम्शयः ॥ ३,१४.३९१ ॥<br>
भेदेऽपि तुल्यरूपत्वाच्छालीमं तानिति दृश्यते ।<br>
जात्यभेदात्स एवायं इति भिन्नोऽभिधीयते ॥ ३,१४.३९२ ॥<br>
कथं ह्यवयवोऽन्यस्य स्यादन्य इति चोच्यते ।<br>
अत्यन्तभेदे नानात्वं यत्र तत्त्वं न विद्यते ॥ ३,१४.३९३ ॥<br>
अभेदस्य विवक्षायां एकत्वं सङ्घसङ्घिनोः ।<br>
सङ्घिनोर्न त्वभेदोऽस्ति तथान्यत्वं उदाहृतम् ॥ ३,१४.३९४ ॥<br>
तत्राभिन्नव्यपेक्षायां उपमार्थो न विद्यते ।<br>
यो हि गौरिति विज्ञाने हेतुः सोऽस्ति गवान्तरे ॥ ३,१४.३९५ ॥<br>
व्यावृत्तानां विशेषाणां व्यापारे तु विवक्षिते ।<br>
न कश्चिदुपकारोऽस्ति बुद्धेर्बुद्ध्यन्तरं प्रति ॥ ३,१४.३९६ ॥<br>
किं चिद्यत्रास्ति सामान्यं यदि भेदाश्च के चन ।<br>
गोत्वं गोष्वस्ति सामान्यं भेदाश्च शबलादयः ॥ ३,१४.३९७ ॥<br>
सामान्यं श्यामतान्यैव तद्धि साधारणं द्वयोः ।<br>
तदेव सिद्ध्यसिद्धिभ्यां भेद इत्यपदिश्यते ॥ ३,१४.३९८ ॥<br>
श्यामत्वं एव सामान्यं अन्येषां उभयोः स्थितम् ।<br>
संपूर्नत्वात्तदन्यस्माद्विशेष इति गम्यते ॥ ३,१४.३९९ ॥<br>
आकृतौ वापि सामान्ये क्व चिदेव व्यवस्थिताः ।<br>
श्यामादौ येऽवसीयन्ते विशेषास्त इहाश्रिताः ॥ ३,१४.४०० ॥<br>
जातेरभेदे भेदे वा सादृश्यं तत्प्रचक्षते ।<br>
कश्चित्कदा चितर्थात्मा तथाभूतोऽपदिश्यते ॥ ३,१४.४०१ ॥<br>
यत्रार्थे प्रत्ययाभेदो न कदा चिद्विकल्पते ।<br>
अविद्यमानभेदत्वात्स एक इति गम्यते ॥ ३,१४.४०२ ॥<br>
योऽर्थ आश्रितनानात्वः स एवेत्यपदिश्यते ।<br>
व्यापारं जातिभागस्य तत्रापि प्रतिजानते ॥ ३,१४.४०३ ॥<br>
जातिभागाश्रया प्रख्या तत्राभिन्ना प्रवर्तते ।<br>
व्यक्तिभागाश्रया बुद्धिस्तत्र भेदेन जायते ॥ ३,१४.४०४ ॥<br>
अन्यत्र वर्तमानं सद्भेदाभेदसमन्वितम् ।<br>
निमित्तं पुनरन्यत्र नानात्वेनेव गृह्यते ॥ ३,१४.४०५ ॥<br>
आधारेषु पदन्यासं कृत्वोपैति तदाश्रयम् ।<br>
स सादृश्यस्य विषय इत्यन्यैरपदिश्यते ॥ ३,१४.४०६ ॥<br>
परापेक्षे यथा भावे कारणाख्या प्रवर्तते ।<br>
तथान्याधिगमापेक्षं उपमानं प्रचक्षते ॥ ३,१४.४०७ ॥<br>
गुरुगिश्यपितापुत्र- क्रियाकालादयो यथा ।<br>
व्यवहारास्तथौपम्यं अप्यपेक्षानिबन्धनम् ॥ ३,१४.४०८ ॥<br>
श्यामत्वं उपमाने चेद्वृत्तं वृत्तौ प्रयुज्यते ।<br>
उपमेयं समासेन बाह्यं तत्राभिधीयते ॥ ३,१४.४०९ ॥<br>
टाबन्त एव चैत्रादौ श्यामाशब्दस्तथा भवेत् ।<br>
सूत्रे च प्रथमाभावान्न श्यामाद्युपसर्जनम् ॥ ३,१४.४१० ॥<br>
अथ त्वेकविभक्तित्वाद्गुणत्वाद्वोपसर्जनम् ।<br>
नैवं तित्तिरिकल्माष्यां इष्टः स्त्रीप्रत्ययो भवेत् ॥ ३,१४.४११ ॥<br>
सतिशिष्टबलीयस्त्वाद्बाह्ये ङिषि च सत्यपि ।<br>
उपमानस्वरो न स्यात्तस्मात्स्त्र्यन्तः समस्यते ॥ ३,१४.४१२ ॥<br>
गुणे न चोपमानस्थे सापेक्षत्वं प्रकल्पते ।<br>
प्रधानस्य तथा न स्याद्व्याघ्रादौ लिङ्गदर्शनम् ॥ ३,१४.४१३ ॥<br>
तस्मात्सति गुणत्वेऽपि प्राधान्यं विग्रहान्तरे ।<br>
नैवंजातीयकं शास्त्रे संभवत्युपसर्जनम् ॥ ३,१४.४१४ ॥<br>
उपमेयात्मनि श्यामो वर्तमानोऽभिधीयते ।<br>
उपमानेष्वनिर्दिष्टः सामर्थ्यात्स प्रतीयते ॥ ३,१४.४१५ ॥<br>
द्रव्यमात्रेऽपि निर्दिष्टे चन्द्रवक्त्रेऽनुगम्यते ।<br>
विशिष्ट एव चन्द्रस्थो गुणो नोपप्लवादयः ॥ ३,१४.४१६ ॥<br>
भेदभावनयैतच्च समासेऽप्युपवर्ण्यते ।<br>
विशिष्टगुणभिन्नेऽर्थे पदं अन्यत्प्रयुज्यते ॥ ३,१४.४१७ ॥<br>
यदि भिन्नाधिकरणो वचनादनुगम्यते ।<br>
मृगीव चपलेत्यत्र पुंवद्भावो न सिध्यति ॥ ३,१४.४१८ ॥<br>
अस्त्रीपूर्वपदत्वात्तु पुंवद्भावो भविष्यति ।<br>
यथैव मृगदुग्धादौ न चेत्स्त्र्यर्थो विवक्ष्यते ॥ ३,१४.४१९ ॥<br>
शस्त्रीव शस्त्रीश्यामेति देवदत्तैव कथ्यते ।<br>
तस्यां एवोभयं तस्मादुच्यते शास्त्रविग्रहे ॥ ३,१४.४२० ॥<br>
पुंवद्भावस्य सिद्ध्यर्थं पक्षे स्त्रीप्रत्ययस्य च ।<br>
बह्वपेक्ष्यं अतस्तस्यां उभयप्रतिपादनम् ॥ ३,१४.४२१ ॥<br>
श्यामा शस्त्री यथा श्यामा शस्त्रीकल्पेति चोच्यते ।<br>
तत्रोपमानेतरयोः श्यामेत्येतदपेक्ष्यते ॥ ३,१४.४२२ ॥<br>
अथ श्यामेव शस्त्रीयं श्यामेत्येवं प्रयुज्यते ।<br>
शस्त्री यथेयं श्यामेति तावदेव प्रतीयते ॥ ३,१४.४२३ ॥<br>
उपलक्षणमात्रार्था गुणस्यास्य यदि श्रुतिः ।<br>
पृथग्द्वयोः श्रुतोऽप्येष नेष्टस्वार्थस्य वाचकः ॥ ३,१४.४२४ ॥<br>
उपमेयं तु यद्वाच्यं तस्य चेत्प्रतिपादने ।<br>
सव्यापारा गुणास्तत्र सर्वस्योक्तिः सकृच्छ्रुतौ ॥ ३,१४.४२५ ॥<br>
प्रकाराधारभेदेन विशेषे समवस्थितः ।<br>
शब्दान्तराभिसंबन्धे सामान्यवचनः कथम् ॥ ३,१४.४२६ ॥<br>
सादृश्यमात्रं सामान्यं द्विष्ठं कैश्चित्प्रतीयते ।<br>
गुणो भेदेऽप्यभेदेन द्विवृत्तिर्वा विवक्षितः ॥ ३,१४.४२७ ॥<br>
व्यापारो जातिभागस्य द्रव्ययोर्वाभिधित्सितः ।<br>
रूपात्सामान्यवाचित्वं प्राग्वा वृत्तेरुदाहृतम् ॥ ३,१४.४२८ ॥<br>
व्याघ्रशब्दो यदा शौर्यात्पुरुषार्थेऽवतिष्ठते ।<br>
तदाधिकरणाभेदात्समासस्यास्ति संभवः ॥ ३,१४.४२९ ॥<br>
शूरशब्दप्रयोगे तु व्याघ्रशब्दो मृगे स्थितः ।<br>
भिन्नेऽधिकरणे वृत्तेस्तत्र नैवास्ति संभवः ॥ ३,१४.४३० ॥<br>
सामानाधिकरण्येऽपि गुणभेदस्य संभवात् ।<br>
प्रयोगः शूरशब्दस्य समासेऽप्यनुषज्यते ॥ ३,१४.४३१ ॥<br>
पूजोपाधिश्च यो दृष्टः कुत्सनोपाधयश्च ये ।<br>
तेषां भिन्ननिमित्तत्वान्नियमार्था पुनः श्रुतिः ॥ ३,१४.४३२ ॥<br>
असंभवेऽपि वा वृत्तेः स्यादेतल्लिङ्गदर्शनम् ।<br>
अच्वेरिति यथा लिङ्गं अभावेऽपि भृशादिषु ॥ ३,१४.४३३ ॥<br>
वत्यन्तावयवे वाक्ये यदौपम्यं प्रतीयते ।<br>
तत्प्रत्ययविधौ सूत्रे निर्देशोऽयं विचार्यते ॥ ३,१४.४३४ ॥<br>
क्रियेत्युपाधिः प्राथम्यात्प्रकृत्यर्थस्य यद्यपि ।<br>
न प्रातिपदिकं तत्र क्रियावाच्युपपद्यते ॥ ३,१४.४३५ ॥<br>
सत्त्ववृत्तस्य शेषे वा तृतीया साधनेऽपि वा ।<br>
तिङां असत्त्ववाचित्वादुभयं तन्न विद्यते ॥ ३,१४.४३६ ॥<br>
पाकादयस्तृतीयान्ताः सत्त्वधर्मसमन्वयात् ।<br>
न क्रियेत्यपदिश्यन्ते कृत्वोऽर्थप्रत्यये यथा ॥ ३,१४.४३७ ॥<br>
ये चाव्ययकृतः के चित्क्रियाधर्मसमन्विताः ।<br>
तेषां असत्त्ववाचित्वं तिङन्तैर्न विशिष्यते ॥ ३,१४.४३८ ॥<br>
कृत्वसुज्विषया यापि शयितव्यादिषु क्रिया ।<br>
उपमानोपमेयत्वं तत्रात्यन्तं असंभवि ॥ ३,१४.४३९ ॥<br>
न केवलौ द्रव्यगुणौ तद्वान्वाप्युपमीयते ।<br>
शयितव्यादिभिस्तेषु नोपमार्थोऽस्ति कश्चन ॥ ३,१४.४४० ॥<br>
उपमानोपमेयत्वे द्रव्ये चानुक्तधर्मिणि ।<br>
निमित्तत्वेन गम्यन्ते रूढयोगाः क्रियागुणाः ॥ ३,१४.४४१ ॥<br>
होतव्यसदृशो होतेत्यत्राप्यर्थो न विद्यते ।<br>
विरोधात्क्रियया तस्मात्क्रियावान्नोपमीयते ॥ ३,१४.४४२ ॥<br>
क्रिया समानजातिया तद्भावान्नोपमीयते ।<br>
जातिभेदेऽपि पाकेन भिन्नाः पाकादयः क्रियाः ॥ ३,१४.४४३ ॥<br>
आधारभेदाद्भिन्नायां उपमानस्य संभवः ।<br>
अध्येतव्येन विप्राणां तुल्यं अध्ययनं विशाम् ॥ ३,१४.४४४ ॥<br>
अर्थात्प्रकरणाद्वापि यत्रापेक्ष्यं प्रतीयते ।<br>
सामर्थ्यादनपेक्षस्य तस्य वृत्तिः प्रसज्यते ॥ ३,१४.४४५ ॥<br>
तैलपाकेन तुल्ये च घृतपाके विवक्षिते ।<br>
क्रियावदपि कार्याणां दर्शनात्प्रत्ययो भवेत् ॥ ३,१४.४४६ ॥<br>
अतिङ्ग्रहणं एवं तु समासस्य निवर्तकम् ।<br>
गमनं कारकस्येति ण्वुल्यन्यस्मिन्न संभवेत् ॥ ३,१४.४४७ ॥<br>
सर्वस्य परिहारार्थं समुदायत्वं आश्रितम् ।<br>
शुद्धायाः संभवान्न स्यात्क्रियाया ब्राह्मणादिषु ॥ ३,१४.४४८ ॥<br>
उपमानविवक्षायां स्वधर्मश्च निवर्तते ।<br>
क्रियाया न श्रुताद्यस्मादुपमानं समाप्यते ॥ ३,१४.४४९ ॥<br>
तृतीयोऽप्याश्रितो भेदो धर्मः साधारणो द्वयोः ।<br>
व्यापारवान्न कृत्स्नस्य साम्यं कृत्स्नेन विद्यते ॥ ३,१४.४५० ॥<br>
द्रव्ये वापि क्रियायां वा निमित्तात्तत्प्रकल्पते ।<br>
क्रियाणां विद्यमानत्वाद्वृत्तिर्न स्याद्गवादिषु ॥ ३,१४.४५१ ॥<br>
अभावात्केवलायास्तु तद्वानर्थः प्रतीयते ।<br>
प्रधानासंभवे युक्ता लक्षणार्था क्रियाश्रुतिः ॥ ३,१४.४५२ ॥<br>
क्रियान्तरेषु सापेक्षाः क्रियाशब्दाः क्रियान्तरे ।<br>
उपकाराय गृह्यन्ते यथैव ब्राह्मणादयः ॥ ३,१४.४५३ ॥<br>
यथा प्रकर्षः सर्वत्र निमित्तान्तरहेतुकः ।<br>
द्रव्यवद्गुणशब्देऽपि स निमित्तं अपेक्षते ॥ ३,१४.४५४ ॥<br>
यो य उच्चार्यते शब्दः स स्वरूपनिबन्धनः ।<br>
यथा तथोपमानेषु व्यपेक्ष न निवर्तते ॥ ३,१४.४५५ ॥<br>
क्रियावृत्तेस्तृतीयान्तस्य्- ऐवं चासंभवे सति ।<br>
प्रसिद्धन्यायकरणो भाष्ये युजिरुदाहृतः ॥ ३,१४.४५६ ॥<br>
अन्तर्भूते तु करणे प्रयोगो न पुनर्भवेत् ।<br>
न्यायेनायुक्तं इत्यत्र जीवतौ प्राणकर्मवत् ॥ ३,१४.४५७ ॥<br>
शास्त्राभ्यासाच्च भेदोऽयं अयुक्तं इति वर्ण्यते ।<br>
अशोभनं असंबद्धं इति रूढिर्व्यवस्थिता ॥ ३,१४.४५८ ॥<br>
विविभक्तिः प्रकृत्यर्थं प्रत्युपाधिः कथं भवेत् ।<br>
विभक्तिपरिणामे च प्रकल्प्यं विषयान्तरम् ॥ ३,१४.४५९ ॥<br>
विभक्त्यन्तरयोगो हि यस्य तद्विषयान्तरे ।<br>
विभक्त्यन्तरसंबन्धः सामर्थ्यादनुमीयते ॥ ३,१४.४६० ॥<br>
सारूप्यात्तु तदेवेदं इति तत्रोपचर्यते ।<br>
शब्दान्तरं विभक्त्या तु युक्तं शास्त्रे तदश्रुतम् ॥ ३,१४.४६१ ॥<br>
प्रकृतिश्चेत्तृतीयान्ता तेनेत्यस्मात्प्रतीयते ।<br>
क्रियेति प्रथमान्ता सा कथं भवितुं अर्हति ॥ ३,१४.४६२ ॥<br>
क्रिययेति तृतीया च प्रयोगे कस्य कल्प्यताम् ।<br>
तेनेत्यस्य हि संबन्धः सूत्रस्थेन न विद्यते ॥ ३,१४.४६३ ॥<br>
सोपस्कारेषु सूत्रेषु वाक्यशेषः समर्थ्यते ।<br>
तेन यत्तत्तृतीयान्तं क्रिया चेत्सेति गम्यते ॥ ३,१४.४६४ ॥<br>
उपाधेः कस्य चिद्वाक्ये प्रयोग उपलभ्यते ।<br>
प्रतीयमानधर्मान्यो न कदा चित्प्रयुज्यते ॥ ३,१४.४६५ ॥<br>
नीलं उत्पलं इत्यत्र न विशेष्ये न भेदके ।<br>
कश्चित्तद्धर्मवचनो वाक्ये शब्दः प्रयुज्यते ॥ ३,१४.४६६ ॥<br>
अत्यन्तानुगमात्तत्र न सूत्रे न च विग्रहे ।<br>
विभक्तिपरिणामेन किं चिदस्ति प्रयोजनम् ॥ ३,१४.४६७ ॥<br>
तृतीयान्तं क्रियेत्येतद्विग्रहे न प्रयुज्यते ।<br>
यथा दण्डः प्रहरणं क्रीडायां इति दृश्यते ॥ ३,१४.४६८ ॥<br>
घविधौ यच्च संज्ञायां इति सूत्र उदाहृतम् ।<br>
उपादानं प्रयोगेषु तस्यात्यन्तं न विद्यते ॥ ३,१४.४६९ ॥<br>
यैरप्रयुक्तैः संस्कारः प्रधानेषु प्रतीयते ।<br>
ते भेदेऽपि विभक्तीनां निर्दिश्यन्त उपाधयः ॥ ३,१४.४७० ॥<br>
समुदायेषु वर्तन्ते भावानां सहचारिणाम् ।<br>
शब्दास्तत्त्वविवक्षायां समुच्चयविकल्पयोः ॥ ३,१४.४७१ ॥<br>
समुच्चयस्तु क्रियते येषु प्रत्यर्थवृत्तिषु ।<br>
भेदाधिष्ठानया योगस्तेसां भवति संख्यया ॥ ३,१४.४७२ ॥<br>
सर्वैर्विशिष्टास्तैरर्थैर्जन्यन्ते सहचारिभिः ।<br>
बुद्धयः प्रतिपत्तॄणां शब्दार्थांस्तानतो विदुः ॥ ३,१४.४७३ ॥<br>
संसृष्टाः प्रत्ययेष्वर्थाः सर्व एवोपकारिनः ।<br>
तेषां प्रत्ययरूपेण सर्वेषां शब्दवाच्यता ॥ ३,१४.४७४ ॥<br>
केवलानां तु भावानां न रूपं अवधार्यते ।<br>
अनिरूपितरूपेषु तेषु शब्दो न वर्तते ॥ ३,१४.४७५ ॥<br>
पूर्वशब्दप्रयोगाच्च समूहान्न निवर्तते ।<br>
वर्ततेऽवयवे नापि नोपात्तं त्यजते क्व चित् ॥ ३,१४.४७६ ॥<br>
समुदायाभिधायि च यदि भेदं विशेषयेत् ।<br>
तत्रातुल्यविभक्तित्वं पूर्वकायादिवद्भवेत् ॥ ३,१४.४७७ ॥<br>
समूहे च प्रदेशे च पञ्चाला इति दृश्यते ।<br>
तथा विशेषणं सर्व इत्येतदुपपद्यते ॥ ३,१४.४७८ ॥<br>
तथार्धपिप्पलीत्यत्र जात्यन्तरनिवृत्तये ।<br>
अर्धं च पिप्पली चेति खन्दे शब्दः प्रतीयते ॥ ३,१४.४७९ ॥<br>
पञ्चालानां प्रदेशोऽपि भिन्नो जनपदान्तरात् ।<br>
तत्रान्यस्य निवृत्त्यर्थे शब्दे भेदो न गम्यते ॥ ३,१४.४८० ॥<br>
प्रसिद्धास्तु विशेषेण समुदाये व्यवस्थिताः ।<br>
प्रदेशे दर्शनं तेषां अर्थप्रकरणादिभिः ॥ ३,१४.४८१ ॥<br>
यदुपव्यञ्जनं जातेः सहचारि च कर्मसु ।<br>
तत्र वा रूढसंबन्धं यत्प्रायेणोपलक्षितम् ॥ ३,१४.४८२ ॥<br>
समुदायः प्रदेशो वेत्येवं तस्मिन्ननाश्रिते ।<br>
अर्थात्मन्यविशेषेण वर्तन्ते ब्राह्मणादयः ॥ ३,१४.४८३ ॥<br>
यश्च तुल्यश्रुतिर्दृष्टः समुदाये व्यवस्थितः ।<br>
तेनोपचरितैकत्वं प्रदेशेऽप्युपलभ्यते ॥ ३,१४.४८४ ॥<br>
संस्कारादुपघाताद्वा वृत्तोऽक्तपरिमाणके ।<br>
तैलादौ जातिशब्दोऽत्र सामर्थ्यादवसीयते ॥ ३,१४.४८५ ॥<br>
न जातिगुणशब्देषु मूर्तिभेदो विवक्षितः ।<br>
ते जातिगुणसंबन्ध- भेदमात्रनिबन्धनाः ॥ ३,१४.४८६ ॥<br>
कृष्णादिव्यपदेशश्च सर्वावयववृत्तिभिः ।<br>
गुणैस्तेऽप्येकदेशस्थाः पटादीनां विशेषकाः ॥ ३,१४.४८७ ॥<br>
पटावयववृत्तास्तु यदा तत्र पटादयः ।<br>
तदा तैलादिवत्तेषां जातिशब्दत्वं उच्यते ॥ ३,१४.४८८ ॥<br>
निवृत्त्यर्था श्रुतिर्येषां भेदस्तेष्वनपेक्षितः ।<br>
प्रदेशे समुदाये वा गुणोऽन्येषां निवर्तकः ॥ ३,१४.४८९ ॥<br>
ब्राह्मणाध्ययने तत्र वर्तते ब्राह्मणश्रुतिः ।<br>
सादृश्यं तत्र दृष्टं हि क्षत्रियाध्ययनादिभिः ॥ ३,१४.४९० ॥<br>
ब्राह्मणाध्ययने वृत्तिर्यदि स्याद्ब्राह्मणश्रुतेः ।<br>
वक्तव्यं केन धर्मेण तुल्यत्वं क्रिययोरिति ॥ ३,१४.४९१ ॥<br>
अध्येतरि यदा वृत्तिरुच्यते ब्राह्मणश्रुतेः ।<br>
निमित्तत्वं तदोपैति क्रियैवाध्येतरि स्थिता ॥ ३,१४.४९२ ॥<br>
सिम्हशब्देन संबन्धे गौर्यमात्राभिधायिना ।<br>
चैत्रात्षष्ठी प्रसज्येत योगे शत्त्र्यादिभिर्यथा ॥ ३,१४.४९३ ॥<br>
ब्राह्मणायेव दातव्यं वैश्यायेत्येवमादिषु ।<br>
संप्रदानादियोगश्च क्रियामात्रे न कल्पते ॥ ३,१४.४९४ ॥<br>
क्रियामात्राभिधायित्वादव्ययेषु वतेर्न च ।<br>
पाठः कदा चित्कर्तव्यस्तुल्यौ पक्षावुभौ यतः ॥ ३,१४.४९५ ॥<br>
जहाति जातिं द्रव्यं वा तस्मान्नावयवे स्थितः ।<br>
क्रियायास्तु श्रुतिर्यस्मात्तद्वत्यर्थेऽवतिष्ठते ॥ ३,१४.४९६ ॥<br>
अक्रियाणां निवृत्त्यर्था, यतश्चात्र क्रियाश्रुतिः ।<br>
क्रियोपलक्षिते तस्मात्क्रियाशब्दः प्रतीयते ॥ ३,१४.४९७ ॥<br>
होतव्यादिषु यस्माच्च क्रियान्या ब्राह्मणादिवत् ।<br>
अपेक्षणीया शुद्धेऽर्थे तस्माद्वृत्तिर्न कस्य चित् ॥ ३,१४.४९८ ॥<br>
सर्वं वाप्येकदेशो वा यस्मिन्नाश्रियते क्व चित् ।<br>
विशेषवृत्तिं तं सर्वं आहुर्भेदे व्यवस्थितम् ॥ ३,१४.४९९ ॥<br>
समुच्चयो विकल्पो वा प्रकाराः सर्व एव वा ।<br>
विशेषा इति वर्ण्यन्ते सामान्यं वाविकल्पितम् ॥ ३,१४.५०० ॥<br>
न हि ब्राह्मण इत्यत्र भेदः कश्चिदपाश्रितः ।<br>
अपाकृतो वा तेनायं समुदाये व्यवस्थितः ॥ ३,१४.५०१ ॥<br>
क्रिया त्वाश्रीयते यस्मिन्स भेदोऽध्यवसीयते ।<br>
तथान्यथा सर्वथा चेत्यप्रयोगे न विद्यते ॥ ३,१४.५०२ ॥<br>
उपमाने क्रियावृत्तिं उपमेये क्रियाश्रुतिः ।<br>
प्रत्याययन्ती भेदस्य करोतीव पदार्थताम् ॥ ३,१४.५०३ ॥<br>
व्यापारेणैव सादृश्ये व्यापारस्य विवक्षिते ।<br>
क्रियावद्वचनाच्छब्दात्प्रत्ययः प्रतिपाद्यते ॥ ३,१४.५०४ ॥<br>
क्रियावतोऽपि सादृश्ये वक्तुं इष्टे क्रियावता ।<br>
अध्येता ब्राह्मण इव प्रत्ययो न निवर्तते ॥ ३,१४.५०५ ॥<br>
अधीते तुल्य इत्येवं पुंल्लिङ्गेन विशेषणम् ।<br>
क्रियावति क्रियायां तु तुल्यशब्दे नपुंसकम् ॥ ३,१४.५०६ ॥<br>
प्रकृत्यर्थे विशिष्टेऽपि प्रत्ययार्थाविशेषणात् ।<br>
पुत्रेण तुल्यः कपिल इति वृत्तिः प्रसज्यते ॥ ३,१४.५०७ ॥<br>
याः पुत्रे रूढसंबन्धाः क्रिया लोके विवक्षिताः ।<br>
ताभिः क्रियावतः पुत्राद्गुणतुल्ये वतिर्भवेत् ॥ ३,१४.५०८ ॥<br>
अन्तर्भूतं निमित्तं च रूढिशब्देषु यद्यपि ।<br>
क्रियास्तु सहचारिण्यो रूढाः सन्ति पदार्थवत् ॥ ३,१४.५०९ ॥<br>
क्रमं तु यदि बाधित्वा प्रत्ययार्थविशेषणम् ।<br>
प्रधानानुग्रहात्साम्याद्विभक्तेश्चावतिष्ठते ॥ ३,१४.५१० ॥<br>
प्रकृतेरविशिष्टत्वात्क्रियातुल्ये प्रसज्यते ।<br>
पुत्रादौ गुणशब्देभ्यः पूर्वोक्तस्य विपर्यये ॥ ३,१४.५११ ॥<br>
स्थूलेन तुल्यो यातीति बहिरङ्गा क्रियाश्रुतिः ।<br>
अनिमित्तं वतेस्तुल्यं यातीत्यत्रेष्यते वतिः ॥ ३,१४.५१२ ॥<br>
द्वयं विशेष्यते तेन यदेकत्र विशेषणम् ।<br>
तुल्यशब्दो हि तं धर्मं उभयस्थं अपेक्षते ॥ ३,१४.५१३ ॥<br>
एकः समानो धर्मश्चेदुपमानोपमेययोः ।<br>
तुलया संमितं तुल्यं इति तत्रोपपद्यते ॥ ३,१४.५१४ ॥<br>
सूत्रे श्रुतश्च द्विष्ठोऽसावभेदेन प्रतीयते ।<br>
न च सामान्यशब्दत्वादश्रुता गम्यते क्रिया ॥ ३,१४.५१५ ॥<br>
अश्रुताश्च प्रतीयन्ते निदेशस्थायितादयः ।<br>
ये धर्मा नियतास्तेषां पुत्रादिषु न विद्यते ॥ ३,१४.५१६ ॥<br>
अनाश्रितक्रियस्तस्मान्न तुल्योऽस्ति क्रियावता ।<br>
क्रियायाः श्रवणे सापि क्रियावत्ता प्रतीयते ॥ ३,१४.५१७ ॥<br>
द्वयोः प्रतिविधानाच्च ज्यायस्त्वं अभिधीयते ।<br>
नित्यासत्त्वाभिधायित्वात्प्रत्ययार्थविशेषणे ॥ ३,१४.५१८ ॥<br>
असत्त्वभूतो व्यापारः केवलः प्रत्यये यतः ।<br>
विद्यते लक्षणार्थत्वं नास्ति तेन क्रियाश्रुतेः ॥ ३,१४.५१९ ॥<br>
क्रियावतस्तु ग्रहणात्प्रकृत्यर्थविशेषणे ।<br>
क्रियामात्रेन तुल्यत्वे सिद्धासत्त्वाभिधायिता ॥ ३,१४.५२० ॥<br>
यदा क्रियानिमित्तं तु सादृश्यं स्यात्क्रियावतोः ।<br>
क्रियावतोऽभिधेयत्वात्तदा द्रव्याभिधायिता ॥ ३,१४.५२१ ॥<br>
अव्ययेषु वतेः पाठः कार्यस्तत्र स्वरादिवत् ।<br>
ब्राह्मणेन समोऽध्येतेत्यत्र च प्रत्ययो भवेत् ॥ ३,१४.५२२ ॥<br>
सामानाधिकरण्यं च वत्यर्थेनापदिश्यते ।<br>
तुल्यं इत्यन्यथा कल्प्यो वाक्यशेषोऽश्रुतो भवेत् ॥ ३,१४.५२३ ॥<br>
क्रियावतोश्च सादृश्ये प्रत्ययार्थविशेषणे ।<br>
अध्येत्रा सदृशोऽध्येतेत्यत्र नास्ति वतेर्विधिः ॥ ३,१४.५२४ ॥<br>
तुल्यार्थैरिति या तस्यास्तृतीयाया न भिद्यते ।<br>
अर्थो भेदेऽपि सर्वाभिरितराभिर्विभक्तिभिः ॥ ३,१४.५२५ ॥<br>
भोज्यते ब्राह्मण इव तुल्यं भुक्तं द्विजातिना ।<br>
पश्यति ब्राह्मणं इव तुल्यं विप्रेण पश्यति ॥ ३,१४.५२६ ॥<br>
ब्राह्मणेनेव विज्ञातं तुल्यं ज्ञातं द्विजातिना ।<br>
दीयतां ब्राह्मणायेव तुल्यं विप्रेण दीयताम् ॥ ३,१४.५२७ ॥<br>
ब्राह्मणादिव वैश्यात्त्वं अधीष्वाध्ययनं बहु ।<br>
इत्येवमादिभिर्भेदस्तृतीयाया न कश्चन ॥ ३,१४.५२८ ॥<br>
तुल्यं मधुरयाधीये मात्रा तुल्यं स्मरामि ताम् ।<br>
मधुरायाश्च मातुश्च कथं सादृश्यकल्पना ॥ ३,१४.५२९ ॥<br>
मधुराविषयः पाठः स्मरणं मातृकर्मकम् ।<br>
मधुरामातृशब्दाभ्यां अभेदेनाभिधीयते ॥ ३,१४.५३० ॥<br>
उष्ट्रावयवतुल्येषु मुखेषूष्ट्रश्रुतिर्यथा ।<br>
वर्तते गृहतुल्ये च प्रासादे मधुराश्रुतिः ॥ ३,१४.५३१ ॥<br>
यथाध्ययनयोः साम्यं अध्येत्रोरपदिश्यते ।<br>
तथा क्रियागतैर्धर्मैरुच्यन्ते साधनाश्रयाः ॥ ३,१४.५३२ ॥<br>
इवार्थे यच्च वचनं पूर्वसूत्रे च यो विधिः ।<br>
क्रियाशब्दश्रुतौ भेदो न कश्चिद्विद्यते तयोः ॥ ३,१४.५३३ ॥<br>
यद्यप्युपाधिरन्यत्र नियतो न प्रयुज्यते ।<br>
रूपाभेदात्त्वनिर्ज्ञाता क्रियात्र श्रूयते पुनः ॥ ३,१४.५३४ ॥<br>
यथा व्युत्परयः पुच्छौ क्यङन्ते सुदुरादयः ।<br>
सत्यपि प्रत्ययार्थत्वे भेदाभावादुदाहृताः ॥ ३,१४.५३५ ॥<br>
एवं च सति पूर्वेण सिद्धोऽत्रापि वतेर्विधिः ।<br>
नियमे वाभिधाने वा भिद्यते न क्रियाश्रुतिः ॥ ३,१४.५३६ ॥<br>
इवे द्रव्यादिविषयः प्रत्ययः पुनरुच्यते ।<br>
क्रियाणां एव सदृश्वे पूर्वसूत्रे विधीयते ॥ ३,१४.५३७ ॥<br>
मधुरायां इव गृहा ब्राह्मणस्येव पाण्डुराः ।<br>
इत्यत्र द्रव्यगुणयोः पूर्वेण न वतिर्भवेत् ॥ ३,१४.५३८ ॥<br>
आरम्भस्याक्रियार्थत्वे नार्थो योगेन विद्यते ।<br>
ऋते क्रियाया ग्रहणात्पूर्वयोगेन सिध्यति ॥ ३,१४.५३९ ॥<br>
मधुरावयवे वृत्तिर्व्वाख्याता मधुराश्रुतेः ।<br>
ब्राह्मणावयवान्दन्तान्वक्ष्यति ब्राह्मणश्रुतिः ॥ ३,१४.५४० ॥<br>
न का चिदिवयोगे तु बाह्यात्संबन्धिनो ।<br>
षष्ठी विधीयते तत्र पूर्वेण प्रत्ययो भवेत् ॥ ३,१४.५४१ ॥<br>
आधिक्यं तुल्यशब्देन संबन्ध उपजायते ।<br>
षष्ठीतृतीये तत्र स्तस्तुल्यशब्दो हि वाचकः ॥ ३,१४.५४२ ॥<br>
इवशब्दप्रयोगे तु बाह्यात्संबन्धिनो विना ।<br>
नाधिक्यं उपमानेऽस्ति द्योतकः स प्रयुज्यते ॥ ३,१४.५४३ ॥<br>
इवे यो व्यतिरेकोऽत्र स प्रासादादिहेतुकः ।<br>
तुल्ये तद्विषयापेक्षं आधिक्यं उपजायते ॥ ३,१४.५४४ ॥<br>
गवयेन समोऽनद्वानिति वृत्तिस्तथा भवेत् ।<br>
न त्वस्ति गौरिवेत्यत्र व्यतिरेक इवाश्रयः ॥ ३,१४.५४५ ॥<br>
उपमेयेन संबन्धात्प्राक्प्रासादादिहेतुके ।<br>
व्यतिरेके वतेर्भावो न तुल्यार्थत्वहेतुके ॥ ३,१४.५४६ ॥<br>
इवशब्देन संबन्धे न तृतीया विधीयते ।<br>
प्रकृतां तां अतस्त्यक्त्वा विभक्त्यन्तरं आश्रितम् ॥ ३,१४.५४७ ॥<br>
सप्तम्यपि न तत्रास्ति ज्ञापकार्था तु सा कृता ।<br>
इष्टा सा शेषविषये नियतासु विभक्तिषु ॥ ३,१४.५४८ ॥<br>
यदि तु व्यतिरेकेण विषयेऽस्मिन्विभक्तयः ।<br>
प्रवर्तेरंस्तृतीयैव व्यभिचारं प्रदर्शयेत् ॥ ३,१४.५४९ ॥<br>
व्यभिचारे तथा सिद्धे सप्तमीग्रहणाद्विना ।<br>
सप्तम्येवोच्यते सर्वा न सन्त्यन्या विभक्तयः ॥ ३,१४.५५० ॥<br>
अत्यन्तं अत्र विषये सप्तम्या ज्ञापकार्थया ।<br>
बाधिता विनिवर्तेत षष्ठी सा गृह्यते पुनः ॥ ३,१४.५५१ ॥<br>
पूर्वाभ्यां एव योगाभ्यां विग्रहान्तरकल्पनात् ।<br>
अर्हार्थेऽपि वतिः सिद्धः स त्वेकेन निदर्श्यते ॥ ३,१४.५५२ ॥<br>
तेन तुल्यं इति प्राप्ते क्रियोपाधिः प्रसिध्यति ।<br>
राजवद्वर्तते राजेत्यत्र भेदे विवक्षिते ॥ ३,१४.५५३ ॥<br>
राजत्वेन प्रसिद्धा ये पृथुप्रभृतयो नृपाः ।<br>
युधिष्ठिरान्तास्तेऽन्येषां उपमानं महीक्षिताम् ॥ ३,१४.५५४ ॥<br>
सिद्ध्यसिद्धिकृतो भेद उपमानोपमेययोः ।<br>
सर्वत्रैव यतोऽसिद्धं प्रसिद्धेनोपमीयते ॥ ३,१४.५५५ ॥<br>
राजवद्रूपं अस्येति राजन्येव विवक्षिते ।<br>
अक्रियार्थेन योगेन द्वितीयेन भविष्यति ॥ ३,१४.५५६ ॥<br>
उपमानाविवक्षायां नियमार्थोऽयं उच्यते ।<br>
धर्मोऽर्हतिक्रियाकर्ता तदर्थं वचनं पुनः ॥ ३,१४.५५७ ॥<br>
कृतहस्तवदित्येतत्प्रसिद्धेष्वेव दृश्यते ।<br>
राजत्वेन प्रसिद्धे च राज्ञि राजवदित्यपि ॥ ३,१४.५५८ ॥<br>
अराज्ञि येषां धर्माणां दृष्टोऽत्यन्तं असंभवः ।<br>
ते राजनि नियम्यन्ते त्यज्यन्ते व्यभिचारिणः ॥ ३,१४.५५९ ॥<br>
अर्हतेश्च क्रिया कर्त्री या तस्यां वतिरिष्यते ।<br>
राजानं अर्हति च्छत्त्रं इति न त्वेवमादिषु ॥ ३,१४.५६० ॥<br>
प्रयुक्तानां हि शब्दानां शास्त्रेणानुगमः सताम् ।<br>
छत्त्राद्यर्थे तु वचने प्रत्याख्यानं न संभवेत् ॥ ३,१४.५६१ ॥<br>
तदर्हं इति नारब्धं सूत्रं व्याकरणान्तरे ।<br>
संभवत्युपमात्रापि भेदस्य परिकल्पनात् ॥ ३,१४.५६२ ॥<br>
एकस्य कार्यनिर्ज्ञानात्सिद्धस्य विषयान्तरे ।<br>
तद्धर्मत्वविवक्षायां बुद्ध्या भेदः प्रकल्प्यते ॥ ३,१४.५६३ ॥<br>
सूत्रारम्भान्न चैतस्मादिवशब्दस्य विद्यते ।<br>
प्रयोगः सोऽपि चैतस्य विषये विद्यते वतेः ॥ ३,१४.५६४ ॥<br>
दस्युहेन्द्र इवेत्येतदैन्द्रमन्त्रे प्रयुज्यते ।<br>
अन्यत्र दृष्टकर्मेन्द्रो यथेत्यस्मिन्विवक्षिते ॥ ३,१४.५६५ ॥<br>
पूर्वां अवस्थां आश्रित्य यावस्था व्यपदिश्यते ।<br>
सदृशस्त्वं तवैवेति तत्रैवं अभिधीयते ॥ ३,१४.५६६ ॥<br>
प्रसिद्धभेदं यत्रान्यदुपमानं न विद्यते ।<br>
उपमेयस्य तत्रात्मा स्वबुद्ध्या प्रविभज्यते ॥ ३,१४.५६७ ॥<br>
योऽपि स्वाभाविको भेदः सोऽपि बुद्धिनिबन्धनः ।<br>
तेनास्मिन्विषये भिन्नं अभिन्नं वा न विद्यते ॥ ३,१४.५६८ ॥<br>
अङ्गदी कुण्डली चेति दर्शयन्भेदहेतुभिः ।<br>
चैत्रं ईदृशं इत्याह बुद्ध्यवस्थापरिग्रहात् ॥ ३,१४.५६९ ॥<br>
एतैः शब्दैर्यथाभूतः प्रत्ययात्मोपजायते ।<br>
तत्प्रत्ययानुकारेण विषयोऽप्युपपद्यते ॥ ३,१४.५७० ॥<br>
बुद्ध्यवस्थाविभागेन भेदकार्यं प्रतीयते ।<br>
जन्यन्त इव शब्दानां अर्थाः सर्वे विवक्षया ॥ ३,१४.५७१ ॥<br>
तथाविधेऽपि बाह्येऽर्थे भिद्यन्ते यत्र बुद्धयः ।<br>
न तत्र कश्चित्सादृश्यं सदपि प्रतिपद्यते ॥ ३,१४.५७२ ॥<br>
अत्यन्तं विषये भिन्ने यावत्प्रख्या न भिद्यते ।<br>
न तावत्प्रत्यभिज्ञानं कस्य चिद्विनिवर्तते ॥ ३,१४.५७३ ॥<br>
अयं एव तु सूत्रेण भेदो भेदेन दर्शितः ।<br>
प्रसिद्धं अपि दुर्ज्ञानं अबुधः प्रतिपद्यते ॥ ३,१४.५७४ ॥<br>
वैयाकरणवद्ब्रूते न वैयाकरणः सदा ।<br>
वैयाकरणवद्ब्रूष्वेत्यतः सोऽप्यभिधीयते ॥ ३,१४.५७५ ॥<br>
के चित्पुमांसो भाषन्ते स्त्रीवत्पुंवच्च योषितः ।<br>
व्यभिचारे स्वधर्मोऽपि पुनस्तेनोपदिश्यते ॥ ३,१४.५७६ ॥<br>
सदृशस्त्वं तवैवेति लोके यदभिधीयते ।<br>
उपमानान्तरं तत्र प्रसक्तं विनिवर्तते ॥ ३,१४.५७७ ॥<br>
युक्तं औपयिकं राज्ञ इत्यर्थस्य निदर्शने ।<br>
उपमानाविवक्षायां तदर्हं इति पठ्यते ॥ ३,१४.५७८ ॥<br>
प्रसक्तानुप्रसक्तस्तु वतिशेषोऽभिधीयते ।<br>
उपमानाभिसंबन्धादस्मिन्वतिरुदाहृतः ॥ ३,१४.५७९ ॥<br>
प्रधानकल्पनाभावे गुणशब्दस्य दर्शनात् ।<br>
उपसर्गाद्वतौ सिद्धा धातौ धात्वर्थकल्पना ॥ ३,१४.५८० ॥<br>
स्वं रूपं इति चैतस्मिन्नर्थस्यापि परिग्रहः ।<br>
रूपवज्ज्ञापितस्तस्मादासन्नोऽर्थो ग्रहीष्यते ॥ ३,१४.५८१ ॥<br>
धात्वर्थेनोपजनितं साधनत्वेन साधनम् ।<br>
धातुना कृतं इत्येवं अस्मिन्सूत्रे प्रतीयते ॥ ३,१४.५८२ ॥<br>
यः शब्दश्चरितार्थत्वादत्यन्तं न प्रयुज्यते ।<br>
विषयेऽदर्शनात्तत्र लोपस्तस्याभिधीयते ॥ ३,१४.५८३ ॥<br>
क्रियायां साधने द्रव्ये प्रादयो ये व्यवस्थिताः ।<br>
तेभ्यः सत्त्वाभिधायिभ्यो वतिः स्वार्थे विधीयते ॥ ३,१४.५८४ ॥<br>
प्रत्ययेन विना प्रादिस्तत्रार्थे न प्रयुज्यते ।<br>
भेदेन तु समाख्याने विभागः परिकल्पितः ॥ ३,१४.५८५ ॥<br>
अनङ्गीकृतसत्त्वं तु यदि गृह्येत साधनम् ।<br>
विभक्तिभिर्नियोगः स्याद्यथैव तसिलादिषु ॥ ३,१४.५८६ ॥<br>
पाठाद्यैरविभक्तित्वं वत्यन्तेष्वनुगम्यते ।<br>
तेषां उद्वत इत्यत्र वक्तव्या सविभक्तिता ॥ ३,१४.५८७ ॥<br>
वत्यर्थं नावगाहेते पुंवदित्यस्य दर्शनात् ।<br>
नञ्स्नञावपवादस्य बाधकं तन्निपातनम् ॥ ३,१४.५८८ ॥<br>
एतं उत्क्रामतो नूनं वत्यर्थं नञ्स्नञाविति ।<br>
तयोः प्रवृत्तावुत्सर्गो बाधनान्नोपपद्यते ॥ ३,१४.५८९ ॥<br>
नञ्स्नञौ विहितौ येन स योगो नावगाहते ।<br>
वतिप्रकरणं तद्धि लिङ्गं एवं समर्थ्यते ॥ ३,१४.५९० ॥<br>
अभेदेनोपमानस्य भिन्नार्थोपनिपातिता ।<br>
ऊहस्तथोपमानानां अङ्गवन्नोपलभ्यते ॥ ३,१४.५९१ ॥<br>
गावेधुके चरौ दृष्टा गोविकर्ताक्षवापयोः ।<br>
पशू रुद्र इव ह्येतावित्येकवचनश्रुतिः ॥ ३,१४.५९२ ॥<br>
उपमानस्य भेदाच्च बहुषु स्यादञो विधिः ।<br>
काश्यपा इति लोपः स्यात्तथा प्रतिकृतिष्वपि ॥ ३,१४.५९३ ॥<br>
एवं तु युक्तवद्भावादत्रैकवचनं भवेत् ।<br>
लुं मनुष्ये तथोक्तं स्याल्लिङ्गस्यैकस्य सिद्धये ॥ ३,१४.५९४ ॥<br>
उपमेयेषु भिन्नेषु किं चिदेकं प्रवर्तते ।<br>
प्रत्ययस्य विधौ तत्र नित्यं युक्तवदिष्यते ॥ ३,१४.५९५ ॥<br>
यदा प्रत्युपमेयं तु तदेकैकं अवस्थितम् ।<br>
तदा बाह्यार्थभेदेन तद्धितान्तं प्रचीयते ॥ ३,१४.५९६ ॥<br>
यथा समूहप्रचये द्विगूनां भिन्नसंख्यता ।<br>
पञ्चपूल्यादिषु तथा लुबन्तप्रचयो भवेत् ॥ ३,१४.५९७ ॥<br>
प्रचये भिद्यमाने तु संख्या पूलेषु भिद्यते ।<br>
अर्थभेदो लुबन्तेषु नैवं कश्चन दृश्यते ॥ ३,१४.५९८ ॥<br>
येषूपमेयवचनः शब्दोऽन्यो न प्रयुज्यते ।<br>
उपमानस्य तत्रान्यैः संख्याया भेद इष्यते ॥ ३,१४.५९९ ॥<br>
यथा गुडतिलादीनां प्रयोगादेकसंख्यता ।<br>
पाकादेरप्रयोगे तु भिन्ना संख्याभिधीयते ॥ ३,१४.६०० ॥<br>
यः संबन्धिगतो भेदः स प्रयोगे प्रतीयते ।<br>
संबन्धिनां अतो भेद उपमेये न गम्यते ॥ ३,१४.६०१ ॥<br>
तस्मात्सामान्यशब्दत्व- प्रसङ्गविनिवृत्तये ।<br>
उपमेयगतो भेद उपमानेषु दृश्यते ॥ ३,१४.६०२ ॥<br>
उपमानं समस्तानां अभिन्नं श्रूयते क्व चित् ।<br>
भिन्नानां उपमेयनां एकैकं वोपमीयते ॥ ३,१४.६०३ ॥<br>
यथा गरुड इत्येतद्व्यूहापेक्षं प्रयुज्यते ।<br>
एकेन यत्र सादृश्यं वैनतेयेन हस्तिनाम् ॥ ३,१४.६०४ ॥<br>
एकस्यापि प्रतीयेत भिन्ना प्रतिकृतिः सह ।<br>
काश्यपस्येति तेनायं प्रत्येकं अवतिष्ठते ॥ ३,१४.६०५ ॥<br>
मेघाः शैल इवेत्युक्ते समस्तानां प्रतीयते ।<br>
सादृश्यं गिरिणैकेन प्रत्येकं तेन भिद्यते ॥ ३,१४.६०६ ॥<br>
छापेक्षा तद्विषयता विधेयत्वान्न गम्यते ।<br>
काकतालीयं इत्यत्र प्रसिद्धं ह्युपलक्षणम् ॥ ३,१४.६०७ ॥<br>
राजाश्वादिश्च विषयः स्यादन्यो वेत्यनिश्चितम् ।<br>
तेन च्छस्य विधानात्प्राग्व्यपदेशो न विद्यते ॥ ३,१४.६०८ ॥<br>
द्वयोरिवार्थयोरत्र निमित्तत्वं प्रतीयते ।<br>
एकेनावयवो युक्तः प्रत्ययोऽन्येन युज्यते ॥ ३,१४.६०९ ॥<br>
चैत्रस्य तत्रागमनं काकस्यागमनं यथा ।<br>
दस्योरभिनिपातस्तु तालस्य पतनं यथा ॥ ३,१४.६१० ॥<br>
संनिपाते तयोर्यान्या क्रिया तत्रोपजायते ।<br>
वधादिरुपमेयेऽर्थे तया छविधिरिष्यते ॥ ३,१४.६११ ॥<br>
क्रियायां समवेतायां द्रव्यशब्दोऽवतिष्ठते ।<br>
पातागमनयोः काक- तालशब्दौ तथा स्थितौ ॥ ३,१४.६१२ ॥<br>
यदन्वाख्यायकं वाक्यं तदेवं परिकल्प्यते ।<br>
प्रयोगवाक्वं यल्लोके तदेवं न प्रयुज्यते ॥ ३,१४.६१३ ॥<br>
ययोरतर्किता प्राप्तिर्दृश्यते काकतालवत् ।<br>
तयोः समासप्रकृतेर्वृत्तिरभ्युपगम्यते ॥ ३,१४.६१४ ॥<br>
काकस्य तालेन यथा वधो यस्य तु दस्युना ।<br>
तत्र चित्रीकृतेऽन्यस्मिन्नुपमेये छ इष्यते ॥ ३,१४.६१५ ॥<br>
चञ्चत्प्रकारश्चञ्चत्को बृहत्क इति चापरे ।<br>
मणिमड्डूकखद्योतान्सादृश्वेन प्रचक्षते ॥ ३,१४.६१६ ॥<br>
तत्रोन्मेषनिमेषाभ्यां खद्योत उपमीयते ।<br>
श्वासप्रबन्धैर्मण्डूकः स्पन्दमानप्रभो मणिः ॥ ३,१४.६१७ ॥<br>
प्रविकासिप्रभोऽल्पोऽपि महान्य उपलभ्यते ।<br>
बृहत्क इति तत्रैष मणौ शब्दः प्रयुज्यते ॥ ३,१४.६१८ ॥<br>
सादृश्यं एव सर्वत्र प्रकारः कैश्चिदिष्यते ।<br>
भेदेऽपि तु प्रकाराख्या कैश्चिदभ्युपगम्यते ॥ ३,१४.६१९ ॥<br>
प्रकारवचनः कश्चित्प्रकारवति संस्थितः ।<br>
प्रकारमात्रे वर्तित्वा कश्चित्तद्वति वर्तते ॥ ३,१४.६२० ॥<br>
सादृश्यग्रहणं सूत्रे सदृशस्योपलक्षणम् ।<br>
तुल्ययोरव्ययीभावे सहशब्दोऽभिधायकः ॥ ३,१४.६२१ ॥<br>
विप्सासादृश्ययोर्वृत्तिर्या यथार्थाभिधायिनः ।<br>
स चायं अव्ययीभावे भेदो भेदेन दर्शितः ॥ ३,१४.६२२ ॥<br>
सादृश्यं योग्यता कैश्चिदनावभ्युपगम्यते ।<br>
यत्तु मूर्तिगतं साम्यं तत्सहेनाभिधीयते ॥ ३,१४.६२३ ॥<br>
इत्थंभावेऽपि सादृश्यं बुद्ध्यवस्थानिबन्धनम् ।<br>
ग्रहणे भेदमात्रस्य तत्रान्यैवाभिधीयते ॥ ३,१४.६२४ ॥<br>
गौर्वाहीक इति द्वित्वे सादृश्यं प्रत्युदाहृतम् ।<br>
शुक्लादौ सति निष्पन्ने वाहीको न द्विरुच्यते ॥ ३,१४.६२५ ॥</p>
<p>इति भर्तृहरिकृतं वाक्यपदीयं समाप्तं</p>

  </div>
</article>


        

        



    <aside class="card border noPrint" id="section-tree-item-vyAkaraNam_bhaRtr-hariH_vAkyapadIyam_3_padakANDam_7_sAdhanasamuddeshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/sanskrit/vyAkaraNam/bhaRtr-hariH_vAkyapadIyam/3_padakANDam/7_sAdhanasamuddeshaH/">७ साधनसमुद्देशः </a>
            <a data-toggle="collapse" href="#section-tree-item-body-vyAkaraNam_bhaRtr-hariH_vAkyapadIyam_3_padakANDam_7_sAdhanasamuddeshaH_md" role="button" aria-expanded="false" aria-controls="section-tree-item-body-vyAkaraNam_bhaRtr-hariH_vAkyapadIyam_3_padakANDam_7_sAdhanasamuddeshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vyAkaraNam_bhaRtr-hariH_vAkyapadIyam_3_padakANDam_7_sAdhanasamuddeshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ७ साधनसमुद्देशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/sanskrit/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/sanskrit/actions/workflows/build.yml"><img src="https://github.com/vishvAsa/sanskrit/actions/workflows/build.yml/badge.svg"> Built </a> on 2025 Sep 20 15:18:06 UTC. (<a href="http://google.com/search?q=15%3a18%3a06%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
