<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कृते विश्वासटिप्पन्यः  | २१२ उप</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/sanskrit/koshaH/upasargArtha-chandrikA/212_upa/" rel="alternate" type="application/rss+xml" title="संस्कृते विश्वासटिप्पन्यः" />
    <link href="/sanskrit/koshaH/upasargArtha-chandrikA/212_upa/" rel="feed" type="application/rss+xml" title="संस्कृते विश्वासटिप्पन्यः" />

    <meta property="og:url" content="https://vishvAsa.github.io/sanskrit/koshaH/upasargArtha-chandrikA/212_upa/">
  <meta property="og:site_name" content="संस्कृते विश्वासटिप्पन्यः">
  <meta property="og:title" content="२१२ उप">
  <meta property="og:description" content="अञ्च् {उपाञ्च्} अञ्च् (अञ्चु गतिपूजनयोः, अचु इत्येके)। ‘अञ्जलिना अप उपाचति’ (आश्व० श्रौ० ५।१६।१)। उपाचति उपाञ्चेति उदञ्चति, उद्धरति। अज् {उपाज्} अज् (अज गतिक्षेपणयोः)। ‘इन्द्र एणा नियच्छत्वग्निरेना उपाजतु’ (ऋ० १०।१९।२)। उपाजतु इतः प्रेरयतु, अर्वाक् प्रचोदयतु। ‘पृश्निमेतामुपाजे’ (अथर्व० ५।११।२)। ‘बृहस्पति र्विश्वरूपामुपाजत्’ (ऋ० १।१६१।६)। उपाजत् उपागमत् स्वीकृतवानित्यर्थः। विश्वरूपा नानारूपा। इह गौरुच्यते। अञ्ज् {उपाञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘उपरिष्टादभ्यज्याधस्तादुपानक्ति’ (आप० श्रौ० २।३।११।४)। उपानक्ति म्रक्षयति उपलिम्पति उपदेग्धि। लेपेर्थे उपेन धातोः साहचर्यमितीदम्पर उपसर्गयोगोऽर्थे तु विशेषं न करोति। ‘यथा ऽक्षो ऽनुपाक्तः’ (तै० सं० २।६।३।३)। अनुपाक्त उपाञ्जनरहितः। ‘संमार्जनोपाञ्जनेन सेकेनोल्लेखनेन च। गवां च परिवासेन भूमिः शुध्यति पञ्चभिः’ (मनु० ५।१२४)॥ उपाञ्जनमुपलेपः। अर्ज् {उपार्ज्} अर्ज् (अर्ज प्रतियत्ने)। ‘अथ वत्समुपार्जति’ (श० ब्रा० १४।२।१।९)। उपार्जति गामुपसप्तुमनुजानाति, गवा संसृज्यस्वेति दाम्न उत्सृजति। अव् {उपाव्} (अव रक्षणगतिकान्त्यादिषु)। ‘पुत्रो न मातरा विचरन्नुपावसि’ (ऋ० १०।१४०।२)। उपावसि उपगतान् यजमानान् रक्षसीत्यर्थ इति सायणः। मित्रवदाचरसि उद्धर्षयसीति संस्कृतशार्मण्य कोषः। मातरा मातरौ मातृभूते अरण्यौ। ‘सीसायाध्याह वरुणः सीसायाग्निरुपावति’ (अथर्व० १।१६।२)। स्वसमीपे स्थापयित्वा सततं रक्षतीत्यर्थ इति सायणः। अनुमन्यतेऽनुमत्या प्रोत्साहयतीत्यर्थ इत्यन्ये। शब्दमर्यादया तु नैष सुलभोऽर्थः, उपशब्दश्चापार्थक इति प्रसङ्गश्च। अश् {उपाश्} अश् (अश भोजने, अशू व्याप्तौ)। ‘कामादुपाश्नन्ति सहस्रशस्ते मुदान्विताः’ (रा० ६।१२४।१३)। उपाश्नन्ति उपभुञ्जते। उपशब्दो धात्वर्थस्य न बहूपकरोति। ‘अनव्यवहितं यो वा नेदं वाक्यमुपाश्नुते’ (भा० शां० १४२।२४)। उपाश्नुतेऽङ्गी करोति। अस् {उपास्} अस् (असु क्षेपे)। ‘अथ फलीकरणान्कपालेनाधोऽधः कृष्णाजिनमुपास्यति’ (श० ब्रा० १।९।२।३३)। उपास्यति निक्षिपति निधत्ते। फलीकरणास्तण्डुलतुषाः। ‘अथ रुक्ममधस्तादुपास्यति’ (श० ब्रा० ५।४।१।१२)। उक्तोऽर्थः। ‘अधान्यतस्तृणम्। पुरस्तादुद्गातॄणामुपास्यति’ (श० ब्रा० ४।२।५।६)। समीपे निक्षिपति। ‘अथो यद्यपि स्याद् उपैवान्यदस्येत्, अत्यन्यदस्येत्’ (जै० ब्रा० १।८६)। ‘अमृतमसि मृत्यो र्मा पाहीति हिरण्यमुपास्यति’ (तै० ब्रा० १।७।८)। उक्तोऽर्थः। ‘यदि सर्वमौपासनमाहरेदपूपं यवमयं व्रीहिमयं चौदुम्बरपर्णाभ्यां संगृह्यायतन उपास्येत्’ (आप० श्रौ० ५।१।४।१४)। उपास्येत् क्षिपेत्। ‘श्रूयते तलनिर्घोष इष्वस्त्राणामुपासने’ (रा० २।६७।२१)। उपासनमभ्यासः। स्यादुपासनमभ्यास इत्यमरः। अस् {उपास्} अस् (अस भुवि)। ‘ये अन्तरिक्षे य उप द्यवि ष्ठ’ (ऋ० ६।५२।१३)। उपष्ठ उपस्थ उपस्थिता भवथ। ‘बृहन्मित्रस्य वरुणस्य शर्मोप स्याम पुरुवीरा अरिष्टाः’ (ऋ० २।२७।७)। उपस्याम उपगताः स्याम, समीपे भवेम। आप् {उपाप्} आप् (आप्लृ व्याप्तौ)। ‘य एवं विद्वानग्निहोत्रं जुहोति यावदग्निष्टोमेनोपाप्नोति तावदुपाप्नोति’ (तै० सं० १।६।९।१)। उपाप्नोति प्राप्नोति। ‘यस्मै कामाय निरुप्यन्ते तमेवाभिरुपाप्नोति’ (तै० सं० ३।४।१०।३५)। ‘एतन्मिथुनमुपाप्नवानि’ (श० ब्रा० ११।३।२।१)। उदितचर एवार्थः। ‘तां नाम्नोपैप्सन्’ (मै० सं० २।१।११)। उपैप्सन् अनुकूलयितुमभिमुखीकर्तुमावर्जयितुमैच्छन्नित्याह। अयमेवार्थ उत्तरत्र तां देवा एतेन यजुषा वृञ्जतेतिश्रवणात्। ‘ब्राह्मणान् भक्तेनोपेप्सन्ति’ (कौ० सू० १४०।२१)। अथ ब्राह्मणान् भक्तेनोपेप्सेत्’ (गो० गृ० १।९।५)। तर्पयितुमिच्छेदिति टीकाकारः। ‘मङ्गलोपेप्सया नान्नामेव परिहाराय’ (श० बा० १३।८।१।१६)। उपेप्सा प्राप्तीच्छा। ‘तदुपाप्तो विहारे कामः’ (ऐ० ब्रा० ६।२४)। उपाप्तः प्राप्तः। ‘तेन हैवास्य स काम उपाप्तो यः…’ (सत्या० श्रौ० २३।२।४६)। ‘सर्वेषां हास्य वनस्पतीनां काम उपाप्तो भवति’ (ऐ० ब्रा० २।१।१)। सर्वत्र प्राप्त इत्येवार्थः। ‘आग्नेयीरन्वाह। अग्निरूपाणामुपाप्त्यै कामवतीः कामानामुपाप्त्यै’ (श० ब्रा० ७।३।२।९)। उपाप्तिः प्राप्तिः। ‘एतानि सह दुरुपापानि कैः तेषामुपाप्तिः’ (श० ब्रा० १०।१।२।६)। दुरुपापानि दुष्प्रापानि दुरापाणि। ‘तां नाम्नोपैप्सन्’ (मै० सं० २।१।११)। प्राप्तुमिच्छन्ति स्म। वशेऽचिकीर्षन्नित्यभिप्रायः। तां देवा एतेन यजुषावृञ्जतेति श्रवणात्। आस् {उपास्} आस् (आस उपवेशने)। ‘तदुदकुम्भे उपनिहितो भवति तद् ब्राह्मण उपास्ते’ (श० ब्रा० ३।३।२।५)। उपास्ते समीप आस्त आसीदति उपविशति। ‘यदेव सायं प्रातर्हवनीयम् उप च तिष्ठत उप चास्ते’ (श० ब्रा० २।३।२।४)। उक्तोऽर्थः। ‘तस्मादुपर्यासीनं क्षत्रियमधस्तादिमाः प्रजा उपासते’ (श० ब्रा० १।३।४।१५)। परायत्ता इति शुश्रूषव इति चाधोऽन्तिके तिष्ठन्तीत्याह। ‘तं घेमित्था नमस्विन उप स्वराजमासते’ (ऋ० १।३६।७)। उपासतेऽर्चन्ति। ‘उपैनमाध्वं सुमनस्यमानाः’ (ऋ० ७।३३।१४)। हे प्रतृदः तृत्सव एनं वसिष्ठमर्चत तत्र सादरा भवतेत्याह। ‘उपासते सुतं जातं शकुन्ता इव पिप्पलम्’ (व० धर्म० ११।३९)। उपासते संश्रयन्ते, उपजीवन्ति। ‘अशक्ताः पौरुषं कर्तुं क्लीबा दैवमुपासते’ (शुक्र० १।४८)। दिष्टं श्रयन्ते। ‘यथा श्रेयस्यागमिष्यावसथेनोपक्लृप्तेनोपासीत’ (श० ब्रा० २।३।१।८)। उपासीत सत्कुर्यात्, संभावयेत्। ‘सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीतं हृदयेनापराजितः’ (भा० शां० २५।२६)॥ उपासीत सेवेत अनुभवेत्। ‘उपासते ये गृहस्थाः परपाकमबुद्धयः’ (मनु० ३।१०४)। उपासते सेवन्ते। ‘सोम एकेभ्यः पवते घृतमेक उपासते’ (ऋ० १०।१५४।१)। उपासत उपभुञ्जते। ‘विरोचनं सम्यगुपास्यताम्’ (सुश्रुत० २।१८७।१९)। उपास्यताम् प्रयुज्यताम्, उपयुज्यताम्। ‘सर्वे स्वं भाग्यमुपासते’ (रा० २।२७।३)। उक्तोऽर्थः। ‘तस्मिंश्च लौकिके सानुबन्धकानां प्रयोगो नास्तीति कृत्वा द्वितीयः प्रयोग उपास्यते’ (पा० १।१।२१ सूत्रे भाष्ये)। उपास्यत आश्रीयते। ‘उप ह वै ता (देवताः) आसते’ (श० ब्रा० १।९।२।२७)। उपासते प्रतीक्षन्ते। ‘न श्वः श्वमुपासीत को हि मनुष्यस्य श्वो वेद’ (श० ब्रा० २।१।३।९)। उक्तोऽर्थः। ‘क्षमां कुर्वन्कालमुपासते यः’ (भा० वन० ५।१९)। उपासते उपास्ते प्रतीक्षते। ‘ये चार्वतो मांसभिक्षामुपासते’ (ऋ० १।१६२।१२)। उपासते काङ्क्षन्ति। ‘उपासते प्रशिषं यस्य देवाः’ (ऋ० १०।१२१।२)। उपासते प्रार्थयन्ते। ‘देवा भागं यथा पूर्वे सञ्जानाना उपासते’ (ऋ० १०।१९१।२)। उपासते स्वीकुर्वन्ति। भागं हविर्लक्षणम्। ‘तदलं परितापेन प्राप्तकालमुपास्यताम्’ (रा० ४।२५।११)। उपास्यतामनुष्ठीयताम्। ‘यदहोपासते तेनेमां मानुषीं पुरं जयन्ति’ (श० ब्रा० ३।४।४।४)। उपासत उपसीदन्ति वेष्टयन्ति। ‘वशामेवामृतमाहुर्वशां मृत्युमुपासते’ (अथर्व० १०।१०।२६)। उपासते मन्यन्ते, जानन्ति, चिन्तयन्ति। ‘तन्मा नावमुपकल्प्योपःसासै’ (श० ब्रा० १।८।१।४)। मामुपासासै मामवेक्षस्व, मामनुसरेति यावत्। ‘जाग्रद्धैवाध्वर्युरुपासीत’ (श० ब्रा० ३।९।३।११)। उपासीत=अवतिष्ठेत। ‘मां ध्यायन्त उपासते’ (गीता० १२।६)। उक्तोर्थः। ‘चिराच्च पाकं वयसः करोति संशोधनं सम्यगुपास्यमानम्’ (अष्टाङ्ग० सूत्र० १८।६०)। उपास्यमानं सेव्यमानम्। ‘इति पुत्रगतां चिन्तामुपासीनस्य भूपतेः’ (बृ० श्लो० सं० ४।४७)। उपासीनस्य संश्रितवत आस्थितवतः। ‘ऐन्द्रं स्थानमुपासीनाः’ (मनु० ५।९३)। उपासीनाः प्राप्ताः। ‘न त्वयोपासिता वृद्धाः’ (भा०)। युधिष्ठिरस्य भीमं प्रत्युक्तिः। नोपासिता न सेविता न परिचरिता न विनीतवदुपेताः। ‘उपास्य रात्रिशेषं तु शोणकूले महर्षिभिः’ (रा० १।३५।१)। उपास्य अवस्थाय उषित्वा। ‘कांचिद् वेलामुपास्यैव’ (बृ० श्लो० ५।२९६)। उपास्य प्रतिपाल्य प्रतीक्ष्य। ‘शास्त्रं गुरुमुखोदीर्णमादायोपास्य चासकृत्’ (सुश्रुत० १।१४।११)। उपास्य अभ्यस्य। ‘न कालादुत्तरं किं चित्कर्म शक्यमुपासितुम्’ (रा० ४।२५।३)। उपासितुमनुष्ठातुम्। ‘दुःसहानि तु दुःखानि मया निन्दितभाग्यया। अनुभूतानि तेनाहं शक्ता दुःखमुपासितुम्’ (बृ० श्लो० सं० ५।१४)। उपासितुं सोढुम्। ‘अलं ते पाण्डुपुत्राणां भक्त्या क्लेशमुपासितुम्’ (भा०)। उपासितुम् उपभोक्तुम्। ल्यबर्थे तुमुन्। ‘आसनावसथौ शय्यामनुव्रज्यामुपासनम्’ (मनु० ३।१०७)। उपासनं परिचर्या। ‘आचार्योपासनं वेदशास्त्रार्थेषु विवेकिता’ (याज्ञ० ३।१५६)। उक्तोऽर्थः। ‘व्रण्युपासनम्’ (सुश्रुत० १।८।११)। उपासनं सेवा। ‘तद्ध तद्वनं तद्वनमित्युपासितव्यम्’ (केनोप० ४।३)। उपासितव्यं मन्तव्यं चिन्तयितव्यम्। ‘उपासिता ब्राह्मणानाम्’ (रा० ५।३२।६)। उपासिता मानयिता संमानयिता पूजकः। ‘यथा द्वे नार्यावेकं नृपतिमुपासाते छत्रेणैका चामरेण चान्या’ (ब्र० सू० शां० भा० ३।३।१२)। उपासाते सेवेते। इ {उपे} इ (इण् गतौ)। ‘मिथो निघ्नाना उपयन्तु मृत्युम्’ (अथर्व० ८।८।२१)। उपयन्तु प्राप्नुवन्तु। प्राप्तुमर्हन्तीत्यर्थः। ‘समन्या यन्त्युप यन्त्यन्याः’ (नद्यः) (ऋ० २।३५।३)। उपयन्ति उपगच्छन्ति। ‘को विद्वांसमुप गात् प्रष्टुमेतत्’ (ऋ० १।१६४।४)। उपगात्=उपागात् उपासीदत्। ‘मा मृत्योरुप गा वशम्’ (अथर्व० १९।७।२८)। ‘तं वृक्षा अपसेधन्ति छायां नो मोपगा इति’ (अथर्व० ५।१९।९)।** मोपसृप इत्यर्थः।** ‘तेन रोहमायन्नुप मेध्यासः’ (काण्वसं० १४।५)। सामीप्येन प्राप्ताः। विलम्बमन्तरेण प्राप्ता इत्यर्थ इति सायणः। ‘यथा हि मे वच; कर्ण नोपैति हृदयं तव’ (भा० उ० १४३।४६)। नोपैति नाभ्युपैति नाङ्गी करोति। ‘पुरुषमेव स्वामिनं चित्तस्य भोक्तारमुपयन्ति’ (यो० सू० ४।२१ भाष्ये)। ‘पारमार्थिकमेव बुद्धिचैतन्ययोः कस्मादैक्यं नोपेयते’ (यौ० सू० २।२० वैशारद्याम्)। उक्तोऽर्थः। ‘इदमहमनृतात् सत्यमुपैमि’ (वा० सं० २।५)। सत्यं श्रयामीत्याह। ‘उप त्वायानि’ (बृह० उ० २।१।१४)। शिष्य इत्युपसीदानि, शिष्यभावेनोपायानि। ‘नाग्निं चित्वा रामामुपेयात्’ (तै० सं० ५।६।८।३)। ‘अग्निं चित्वा न रामामुपेयात्। रामा रमणायोपेयते न धर्माय’ (नि० १२।१३)। उपेयात् संविशेत्, व्यवायं चरेत्, संभवेत्। ‘न मांसमश्नीयात्। न स्त्रियमुपेयात्’ (तै० ब्रा० १।१।९।७)। उक्तोऽर्थः। ‘वाच्यश्चानुपयन्पतिः’ (मनु० ९।४)। अनुपयत् असंविशन्, मैथुनमनाचरन्, असंभवन्। उपयन्नपयन्धर्मो विकरोति हि धर्मिणम् इति न्यायः। उपयन् आगच्छन्। अपयन् अपगच्छन्। देवं हि मानुषोपेतं भृशं सिध्यति। मानुषोपेतं पौरुषेण सहचरितम्। ‘यद्युपेतो भूमिजोषणादि समानमाहिताग्नेरोदकान्तस्य गमनात्’ (पा० गृ० ३।१०।१०)। उपेत उपनीतः। गुरुं शिष्य इति प्रपन्न इत्यक्षरार्थः। ‘उपेतः स्त्रीणामनुपेतस्य चोच्छिष्टं वर्जयेत्’ (आप० ध० २।९।७)। उक्तोऽर्थः। ‘भवा नो अग्ने सुमना उपेतौ’ (ऋ० ३।१८।१)। उपेतिः प्राप्तिः। उपस्थितिः सान्निध्यम्। ‘का त उपेतिर्मनसो वराय’ (ऋ० १।७६।१)। उपेतिरुपगमनम्। तवोचितमपगमनम् इत्यर्थः। ‘उपायन उषसां गोमतीनाम्’ (ऋ० २।२८।२)। उपायनमुपागमनम्। अथोपायनमुपग्राह्यमुपहारस्तथोपदेत्यमरः। उपायनमुपढौकनम्। ‘स होपायनकीर्ताऽ उवास’ (श० ब्रा० १४।९।१।११)। उपायनकीर्तिः=शिष्यभावेनोपैमीति संशब्दनम्। ‘अशूद्राणामदुष्टकर्मणामुपायनम्’ (आप० ध० १।१।१।६)। उपायनमुपनयनम्। ‘अत्र वा व्रतोपायनम्’ (का० श्रौ० २।२।५)। व्रतोपायनं व्रतग्रहणम्। अन्यत्राप्यस्मिन्सूत्रे ६।२।४ इत्यत्र व्रतोपायनमित्येतदर्थकः प्रयोगः। ‘उपायाः शिक्षमाणानां बालानामुपलालनाः’ (वा० प० २।२३८)। ‘अथाग्नेरुपायि ह्येतत्कर्म यदग्निकर्म’ (श० ब्रा० ६।६।१।४)। उपायि सहयोगि। सहचारि। ‘अनित्या गुणा अपायिन उपायिनश्च’ (भाष्ये)। आगमोपायिन इति समुदितोर्थः। ‘सवर्णोपायी’ (का० श्रौ० १८।६।२६)। सवर्णामुपैति संविशति न शूद्रामित्यर्थः। ‘एकोऽधः प्राङ्शायी मध्वाश्यृतुजायोपायी’ (का० श्रौ० ५।२।२१)। उक्तोऽर्थः। ‘उपेतारमुपेयं च सर्वोपायांश्च कृत्स्नशः। एतत् त्रयं समाश्रित्य प्रयतेतार्थसिद्धये’ (मनु० ७।२१५)॥ उपेतारमात्मानम्, उपेयं प्राप्तव्यम् इति मेधातिथिः कुल्लूकश्च। संस्कृतशार्मण्यकोषे त्वन्यथाऽर्थापितम्। यः शत्रूयमाणः तर्जयमान उपैति स उपेतेत्युक्तम्। ‘वायवः स्थोपायवः स्थ’ (तै० सं० १।१।१)। उपायव आगन्त्र्यो दोहनकाले। ईक्ष् {उपेक्ष्} ईक्ष् (ईक्ष दर्शने)। ‘किमुपैक्षिष्ठाः’ (श० ब्रा० ११।५।३।३)। गार्हपत्यमग्निं किमैक्षिष्ठा इत्याह। इहोपसर्गो धात्वर्थानुवादी, नार्थेऽन्तरं करोति। ‘दमयन्त्यपि कल्याणी प्रासादस्था ह्युपैक्षत’ (भा० वन० ७४।५)। साध्वपश्यदित्यर्थः। ‘तत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्युपेक्षेत तत्तथा’ (भा० शां० २०५।२९)॥ उपेक्षेत उपेत्य ईक्षेत सम्यग्जानीयात्। ‘अथापिधायाक्षिणी उपेक्षेत तद्यथा बटरकाणि संपतन्तीव दृश्यन्ते’ (ऐ० ब्रा० ३।२।४)। उपेक्षेत नेत्रसमीपं पश्येत्। ‘देवा वै पशून् व्ययजन्त ते रुद्रमन्तरायंस्तान् वामदेव्यस्य स्तोत्र उपेक्षते’ (पञ्च० ब्रा० ७।९।१३)। उपेक्षत उपेत्य पश्यति (हन्तुकामो रुद्रः)। ‘नोपेक्षेत क्षणमपि राजा साहसिकं नरम्’ (मनु० ८।३४४)। नोपेक्षेत न तत्रोदासीत, न तस्मिन्प्रमाद्येत्। न तमवगणयेत्, न तत्रानादरः स्यात्। ‘यो मां विप्रकृतां क्षुद्रैरुपेक्षध्वम्’ (भा० वन० १२।२६)। उपेक्षध्वमुपेक्षध्वे उदाध्वे मयि। ‘चारेण च सुप्रयुक्तेन शत्रोः शक्ति व्यपेक्षया। गूढेन चरता तत्त्वमुपेक्षितमिदं मया’ (रा० ५।३०।४)॥ उपेक्षितमुपलब्धमन्विष्य विज्ञातम्। शत्रोः शक्तिमवेक्षता। …तावदवेक्षितमिदं मयेति पाठान्तरम्। ‘तं ह पितोपेक्ष्योवाच’ (श० ब्रा० १२।२।१।९)। उपेक्ष्य=विलोक्य अभिवीक्ष्य, तत्र पुत्रे विलोचने व्यापार्य। ‘न हि शक्ष्यामि कौरव्यान्नश्यमानानुपेक्षितुम्’ (भा० उ० १५७।३४)। उपेक्षितुमुपद्रष्टुम्। अयमेवार्थ इति तस्माद् यास्यामि तीर्थानि सरस्वत्या निषेवितुम् इत्युत्तरार्धान्निश्चीयते। तस्मादेतदुपेक्ष्यतममित्याहुः’ (ऐ० ब्रा० ३।२)। एतत् प्रउगशस्त्रम्। अतिशयेनोप समीपे ईक्षणीयमादरणीयमित्यर्थ इति सायणः। ‘एवम् उच्चावचेष्वर्थेषु निपतन्ति त उपेक्षितव्याः’ (नि० १।११।३)। उपेत्य द्रष्टव्याः। सम्यक् परीक्षणीयाः। ‘तदल्पमपि नोपेक्ष्यं काव्ये दुष्टं कदाचन’ (काव्यादर्शे १।७)। उपेक्ष्यमसूर्क्ष्यम्, अनादरणीयम्। ‘उपेक्षा ब्रह्मचर्यं च परित्यागश्च सर्वशः’ (भा० आश्व० ३८।८)। उपेक्षा औदासीन्यम्। उक्ष् {उपोक्ष्} उक्ष् (उक्ष सेचने)। ‘आपो देबीरित्यधस्तादुपोक्षति’ (का० श्रौ० ६।३।२९)। उपोक्षति प्रोक्षति। उन्द् {उपोन्द्} उन्द् (उन्दी क्लेदने)। ‘आप उन्दन्तु ते तनुं दीर्घायुत्वाय वर्चसे’ (इत्युपोद्य (आप० श्रौ० ८।१।४।१)। उपोद्य आर्द्रीकृत्य क्लेदयित्वा। ऊह् {उपोह्} ऊह् (ऊह वितर्के)। ‘ताः कुसिन्धमुपौहन्’ (तै० ब्रा० २।३।६।१)। उपौहन् प्राप्नुवन्। कुसिन्धं शिरोव्यतिरिक्तं देहम्। ‘चतुर्धा बह्मौदनं व्युद्धृत्य सर्पिषोपसिच्य… ऋत्विग्भ्य उपोहति’ (आप० श्रौ० ५।१।५।९)। उपोहति समर्पयति प्रापयति प्रयच्छति। ‘तमाज्येन सन्तार्य ध्रुवाया उपोहति’ (आप० श्रौ० ३।१।१।१०)। ध्रुवायाः समीपं गमयतीत्यर्थः। ‘साक्षादिव व्यवहितं शब्देनार्थमुपोहते’ (वा० प० २।२१५)। उपोहते समर्पयति। ‘पश्चाच्छम्यामुपोहति’ (का० श्रौ० २।५।४)। (दृषदो) ऽधस्तात्प्रवेशयतीत्यर्थः। ‘उपोह्यन्ते स्वरा येन यस्माद् गीतं प्रवर्तते। तस्मादुपोहनं प्रोक्तं शुष्काक्षरसमन्वितम्’ (ना० शा० ३१।१२५)॥ ‘उपोह्यमाने द्यूते’ (भा० सभा० २०५१)। उपोह्यमाने प्रक्रम्यमाणे प्रारभ्यमाणे। ‘उपोह्य रुचिरां नावम्’ (रा० २।५२।६)। उपोह्य इतः प्रेर्य। ‘महद् धनुः सज्जमुपोह्य लक्ष्मणः’ (रा० २।८७।२३)। ‘उपोढशब्दा न रथाङ्गनेमयः’ (शा० ७।१०)। उपोढो जातः। ‘उपोहश्च समूहश्च क्षत्तारौ ते प्रजापते’ (अथर्व० ३।२४।७)। उप समीपम् ऊहति प्रापयति धान्यादिकमित्युपोहः। एतत्संज्ञको देव इति सायणः॥ ऋ {उपार्} ऋ (ऋ गतिप्रापणयोः)। ‘मोष्वन्याँ उपारतम्’ (ऋ० ८।५।१३)। मोपारतं मोपगमतम्। ‘युवं शिञ्जारमुशना उपारथुः’ (ऋ० १०।४०।७)। अभ्युपपत्तुकामावुपससृपथुः। ‘यदाशसा निःशसाऽभिशसोपारिम जाग्रतो यत्स्वपन्तः’ (ऋ० १०।१६४।३)। उपारिम प्रामदाम, अस्खालिष्म। ‘यदस्मृति चकृम किञ्चिदग्न उपारिम चरणे जातवेदः’ (अथर्व० ७।१०६।१)। उपार्तं लुप्तमकार्ष्म। यत्कर्मानुष्ठाने मूढा अभूमेत्यर्थः। ‘मोपाराम जिह्वयेयमानम्’ (रुद्रम्) (अथर्व० ११।२।१७)। मोपाराम मा उपगच्छाम इति सायणः। मा विरुधाम मा तं रुद्रं पर्यवस्थिष्महि इति केचित् साम्प्रतिकाः। ऋच्छ् {उपार्च्छ्} ऋच्छ् (ऋच्छ गतीन्द्रियप्रलयमूर्तिभावेषु)। ‘स इन्न्वै तमपार्च्छति’ (तै० सं० १।५।९।६)। उपार्च्छति उपरुध्य पीडयति। ऋध् {उपार्ध्} ऋध् (ऋधु वृद्धौ)। ‘तस्मादेतत् क्षत्रिय एव नक्षत्रमुपेर्त्सेत्’ (श० ब्रा० २।१।२।१७)। अस्मिन्नेव नक्षत्रे (चित्रायाम्) ऽग्न्याधानमिच्छेन्निर्वर्तयितुमित्याह। उपपूर्वादृधेः सन्नन्ताल्लिङि रूपम् इडभावपक्षे। ऋष् {उपार्ष्} ऋष् (ऋष गतौ)। ‘अथ दक्षिणा युग्यमुपार्षति’ (श० ब्रा० ५।४।३।८)। उपार्षति प्राजति। एष् {उपेष्} (एषृ गतौ)। ‘पराङ्मित्र एषत्वर्वाची गौरुपेषतु’ (अथर्व० ६।६७।३)। उपेषतु उपेषतामुपैतु। ‘उपेषन्तमुदुम्बलम्’ (अथर्व० ।८।६।१७)। छद्मनोपयन्तम्, त्सरन्तम्। सायणस्तु सर्वत इच्छन्तम्। गर्भिणी कुत्रास्त इत्यन्विष्यन्तम् इत्याह। कूज् {उपकूज्} कूज् (कूज अव्यक्ते शब्दे)। ‘चक्रवाकोपकूजिताम्’ (ह्रदिनीम्) (भा० वन० २५१२)। चक्रवाकविरुताकुलामित्याह। कृ {उपकृ} कृ (डुकृञ् करणे)। ‘अल्पं वा बहु वा यस्य श्रुतस्योपकरोति यः। तमपीह गुरुं विद्याच्छ्रुतोपक्रियया तया’ (मनु० २।१४९)॥ श्रुतस्योपकरोति श्रुते प्रकर्षं करोति, श्रुतमुपबृंहयति। ‘उपैनामितः कुर्वीमहि’ (श० ब्रा० ११।१।६।२१)। एनां प्राचीं दिशमुपकुर्वीमहि वर्धयेम सबलां कुर्याम श्रेयसीं चरेम। ‘धृष्टद्युम्नं तु पाञ्चाल्यमानीय स्वं निवेशनम्। उपाकरोदस्त्रहेतोः’ (भा० आदि० ६४०८)। उपाकरोत् समवर्धयत्। ‘न पूर्वं गुरवे किञ्चिदुपकुर्वीत धर्मवित्’ (मनु० २।२४५)। नोपकुर्वीत न दद्यात्। ‘हरिमुपकरुते’ (१।३।३२ सूत्रे कौमुद्यां दीक्षितः)। उपकुरुते सेवते। ‘ते (भृत्याः) प्राणैरप्युपकुर्वते’ (पञ्चत० १।९५)। उक्तोऽर्थः। ‘सा लक्ष्मीरुपकुरुते यया परेषाम्’ (कि० ७।२८)। उपकुरुते साहाय्यमाचरति। ‘उप ते गा इवाकरं वृणीष्व दुहितर्दिवः’ (ऋ० १०।१२७।८)। उपाकरमुपेत्य त्वां स्तुतिभिरभिमुखी करोमीत्याह। ‘गायत्रस्तूपकुर्वाणः’ (गौ० ध० १०।११)। ‘उपकुर्वाणो ब्रह्मचारी यो गृहस्थो बुभूषति। एधो दकस्योपस्कुरुते’ (६।१।१३९ सूत्रे वृत्तौ)। एध उदके गुणान्तरमौष्ण्यमाधत्ते इत्यर्थः। कन्यामुपस्कुरुते। अलं करोतीत्यर्थः। उपस्कुर्वन्ति ब्राह्मणाः समवयन्तीत्यर्थः। ‘अत्रानुक्तं स्मृत्यन्तरवशादुपस्क्रियते’ (आप० ध० १।१६।२ इत्यत्र उज्ज्वलायां हरदत्तः)। उपस्क्रियतेऽध्याह्रियते। ‘क्रीत्वा स्वयं वाप्युत्पाद्य परोपकृतमेव वा’ (मनु० ५।३२)। परोपकृतं परेण दत्तम्। ‘गता नाशं तारा उपकृतमसाधाविव जने’ (५।२५ मृच्छ०)। उपकृतमुपकारोऽनुग्रहः। ‘यन्ममोपकृतं शक्यं प्रतिकर्तुं न तन्मया’ (रा० ४।३२।८)। उक्तोऽर्थः। ‘उपस्कृतं ब्रूते।’ साध्याहारमाह। ‘सितातपत्रव्यजनैरुपस्कृतः’ (भा० पु० १।११।२७)। उपस्कृतोऽलङ्कृतः। ‘उपस्कृता ब्राह्मणाः।’ समुदिताः समवेता इत्यर्थः।** ‘सम्पीड्यात्मानमार्यत्वात्त्वया कश्चिदुपस्कृतः’ (भा० अनु० १२४।१४)। उपस्कृतो गणान्तरं प्रापितः, उन्नमितः। ‘अकृत्रिममसंहार्यं प्राकृतं निरुपस्कृतम्। अध्यात्मं सुकृतम्…’ (भा० शां० २१५।१६)॥ निरुपस्कृतं गुणाधानमलापकर्षणसंस्कारहीनम्। ‘एषोऽनुपस्कृतः प्रोक्तो योघधर्मः सनातनः’ (मनु० ७।९८)। अनुपस्कृतोऽविकृतोऽविगर्हितः। ‘मांसं यच्चानुपस्कृतम्’ (मनु० ३।२५७)। अनुपस्कृतमविकृतम्। पूतिगन्धादिरहितम्। ‘न हीदानी सहाया मे परीप्सन्त्यनुपस्कृताः’ (भा० द्रोण० १५०।२९)। ‘तस्मात् सर्वधर्ममास्थाय सुव्रताः सत्यवादिनः। लोकस्य गुरवो भूत्वा ते भवन्त्यनुपस्कृताः’ (भा० शां० ११।२५)॥ अनुपस्कृता निःसंशया इति नीलकण्ठः। शब्दमर्यादयायमर्थः कथं लभ्यत इति न सुज्ञानम्। ‘अनुपस्कृता रतिः।’ अकृत्रिमेत्यर्थः। ‘शास्त्रोपस्कृतशब्दसुन्दरगिरः’ (कवयः) (भर्तृ० २।१२)। उपस्कृताः संस्कृताः। ‘राजतं चानुपस्कृतम्’ (मनु० ५।११२) (अद्भिरेव शुध्यति)। अनुपस्कृतं रेखादिगुणान्तराधानरहितमिति कुल्लूकः। ‘प्रादेशमात्रं भूमेस्तु यो दद्यादनुपस्कृतम्’ (भा० अनु० ३३३५)। अनुपस्कृतं कण्टकगुल्माद्यपहारेण समीकरणेन च यन्न प्रसाधितम्। ‘आभिषेचनिकं चैव सर्वमेतदुपस्कृतम्’ (रा० )। उपस्कृतं सज्जीकृतम्। ‘सत्योऽयं प्रतितर्को मे परेण त्वमुपस्कृतः’ (रा० ६।१०४।७)। उपस्कृत उत्कोचादिना विकारं प्रापित इति तिलकः। ‘ब्राह्मणार्थे गवार्थे च देहत्यागोऽनुपस्कृतः’ (मनु० १०।६२)। अनुपस्कृतः प्रयोजननिरपेक्षः। निष्कारणः। ‘शक्तिश्चेच्छयनं दद्यात्सर्वोपस्करसंयुतम्’ (मात्स्य पु० ९६।१८)। उपस्करो गृहोपकरणम्। ‘रमणीयाश्च ये केचित् क्रीडार्थाश्चाप्युपस्कराः’ (रा० २।३०।४४)। क्रीडार्था उपस्कराः स्वर्णमयपुत्रिकाद्युपकरणानीति तिलकः। ‘जातरूपमयादिपुत्रिका भोजनोपस्करैः सह’ (भा० अनु० ५३।२२)। उपस्करो व्यञ्जनम्। ‘सश्रवणचित्रकृत्तिकोपस्करवाहिभिः पापर्द्धिकपरिजनैः’ (नलचम्प्वाम् १)। उपस्करो मृगयोपयोगि साधनम्, समूहश्च। ‘मङ्गलालम्भनीयानि प्राशनीयान्युपस्करान्। उपानिन्युः…’ (रा० २।६५।९)॥ उपस्करा दर्पणवस्त्राभरणादयः। ‘अद्य स्त्रिय उपरता इति मन्य इत्युपस्कार्यम्’ (रा० २।८६।१४) इत्यत्र गोविन्दराजो भूषणे। उपस्कार्यमध्याहार्यम्। ‘उपस्करो रथस्यासन्नापः सर्वाश्च निम्नगाः’ (भा० कर्ण० ३४।२४)। उपस्करो बन्धादिसामग्रीति नीलकण्ठः। ‘उपस्करैरधिष्ठानैः’ (भा० द्रोण० १४८।४२)। ‘सूपस्करेषु शुभ्रेषु महत्सु च महारथाः’ (भा० वि० ३१।१७)। उपस्करो रथाङ्गं चक्रम्। ‘पञ्च सूना गृहस्थस्य चुल्ली पेषण्युपस्करः’ (मनु० ३।६८)। उपस्करो गृहोपकरणं कुशसंमार्जन्यादि। ‘वेदोपकरणे चैव स्वाध्याये चैव नैत्यके’ (मनु० २।१०५)। वेदोपकरणे वेदाङ्गे। ‘भोजनान्यथ पानानि सर्वोपकरणानि च’ (भा० वन० १०३८)। उपकरणानि उपेयोपायाः। ‘पुरुषः प्रधानं तस्योपकरणमन्यत्।’ (सुश्रुत० १।४।५)। उपकरणमङ्गभावं गतं साधनम्। ‘वीतं सस्तूपकरणं बन्धने मृगपक्षिणाम्’ (अमरः)। उपकरणं करणं साधनम्। ‘स्वायत्तसिद्धे राज्ञो हि प्रजोपकरणं मता’ (कथा० १५।५८)। उपकरणं परिच्छदः। ‘कर्मोपकरणाः शूद्राः शिल्पिन कारवस्तथा’ (मनु० १०।१२०)। कर्मणैव स्वव्यवसायेनैवोपकुर्वन्ति सेवन्त इति कर्मोपकरणाः। ‘सौधोऽस्त्री राजसदनमुपकार्योपकारिका’ (अमरः)। उपकार्येति चोपकारिकेति चोभे राजसदनस्य पटमण्डपस्य नामधेये।** ‘पुन्नागनागकरवीरकृतोपकारे तस्मिन्गृहे’ (सुश्रुत०)। उपकारः संस्कारो ऽलङ्कारः। ‘सर्वोपि जनो विरूपकरणे समर्थो भवति नोपकरणे’ (पञ्चत०)। उपकरणं साधूकरणं समाधानम्। अनुग्रह इति संस्कृतशार्मण्यकोषः। सोऽयं प्रकरणविरुद्धः, अनन्तरपूर्व विरूपकरण इति श्रवणात्। कृत् {उपकृत्} कृत् (कृती छेदने)। ‘अपृष्ट्वा बुद्धिसम्पन्नान् वैद्यान्वानरचापलात्। यत्किञ्चनप्रलापी त्वं वाक्शरैरुपकृन्तसि’ (रा० ४।१८।५)॥ उपकृन्तसि तुदसि विध्यसि। निर्णयसागरमुद्रिते पुस्तके वाक्शरैरुपकृन्तसीति नास्ति। कृष् {उपकृष्} कृष् (कृष विलेखने)। ‘उत्सादयति लोकांस्त्रीन् स्त्रियश्चाप्युपकर्षति’ (रा० १।१६।७)। उपकर्षति बलादात्मसमीपं प्रापयति। ‘पाण्युपकर्षं पाणिनोपकर्षं धानाः संगृह्णाति’ (पा० ३।४।४९ सूत्रे वृत्तौ)। पाणिना संनिकृष्येत्यर्थः। ‘चक्रे विसृष्टमजयेश्वर षोडशारे निष्पीड्यमानमुपकर्ष विभो प्रपन्नम्’ (भा० पु० ७।९।२२)॥ उपकर्ष उद्धृत्यात्मसमीपं प्रापयेत्यर्थः। कॄ {उपकॄ} कॄ (कॄ विक्षेपे)। ‘नोपकिरन्त्युत्तरवेदिम्’ (श० ब्रा० २।५।१।१८)। उत्खाय न कुर्वन्ति। ‘तमाखूत्कर उपकिरति’ (श० ब्रा० २।७।२।१०)। उपकिरति निक्षिपति, उपक्षिपति। ‘तेषां वा अर्धान् उपकिरन्ति’ (रा० ब्रा० ३।६।२।२२)। उपकिरन्ति मृदोपचिन्वन्ति। ‘अथोत्तरतः सिकता उपकीर्णा भवन्ति’ (श० ब्रा० १४।१।३।१४)। उपकीर्णाः समीपे कीर्णाः। ‘रत्नोपकीर्णां वसुधाम्’ (भा० अनु० ३१६२)। रत्नोपकीर्णां रत्नाचिताम्। ‘उपस्कीर्ण हन्त ते वृषल भूयात्’ (पा० ६।१।१४१ सूत्रे वृत्तौ)। हे वृषल तथा ते विक्षेपोऽस्तु यथा हिंसामनुबध्नीयादित्यर्थः। ‘उपस्कारं काश्मीरका लुनन्ति’ (पा० ६।१।१४० सूत्रे वृत्तौ)। विक्षिप्य लुनन्तीत्यर्थः। क्लृप् {उपक्लृप्} क्लृप् (कृपू सामर्थ्ये)। ‘सर्वत्रातिकृतं भद्रे व्यसनायोपकल्पते’ (रा० ५।२४।२१)। उपकल्पते कल्पते ऽलं भवति समर्थो भवति। ‘वार्यपि श्रद्धया दत्तमक्षयायोपकल्पते’ (मनु० ३।२०२)। अक्षयाय अक्षयसुखाय। उपक्लृपिः पूर्वत्रार्थ एव। ‘यथा दुग्धेस्थितं सर्पिर्न स्वादायोपकल्पते’ (भा० पु० १।२।६९)। स्वादाय नोपकल्पते स्वादितुं न लभ्यते। ‘वधं नार्हति चेन्द्रोपि तत्रेदमुपकल्पते’ (भा० ६।१८।४३)। इदमुपकल्पते इदं युक्तं भवति। ‘अतो यतमदस्य कर्मोपकल्पेत्’ (श० ब्रा० ६।२।२।१५)। अस्य योग्यं भवेत्, एतदर्हं स्यात्। ‘धर्मस्य ह्यापवर्ग्यस्य नार्थोऽर्थायोपकल्पते’ (भा० पु० १।२।९)। नार्थायोपकल्पते प्रयोजनवान्भवितुं नार्हति। ‘केशश्मश्रु लोमनखानि वापयित्वोपकल्पयते’ (बौ० ध० २।१०।१७।९१)। उपकल्पयते ऽर्जयति। ‘तानि दक्षिणपार्श्वे तु भुञ्जानस्योपकल्पयेत्’ (सुश्रुत० १।४६।५०२)। समीपं ढौकयेदित्यर्थः। ‘महोक्षं वा महाजं वा श्रोत्रियायोपकल्पयेत्’ (याज्ञ० १।१०९)। ‘तस्यैते पुरस्ताद् रक्षितार उपक्लृप्ता भवन्ति’ (श० ब्रा० १३।४।२।५)। उपक्लृप्ताः सज्जाः। ‘चतस्रो जाया उपक्लृप्ता भवन्ति’ (श० ब्रा० १३।४।१।८)। सेवायामुपस्थिता भवन्तीत्याह। ‘यस्त्वेतान्युपक्लृप्तानि द्रव्याणि स्तेनयेन्नरः’ (मनु० ८।३३३)। उपक्लृप्तानि उपयोगार्थं कृतसंस्काराणीति कुल्लूकः। ‘रन्तिदेवस्य यज्ञे ताः पशुत्वेनोपकल्पिताः’ (भा० अनु० ३३५१)। उपकल्पिताः संकल्पिता निश्चिता नियताः। ‘सदश्वैरुपकल्पितान् रथान्’ (भा० आदि० ४०९८)। उपकल्पितान् युक्तान्। आसनेषूपक्लृप्तेषु बर्हिष्मत्सु’ (मनु० ३।२०८)। उपक्लृप्तेषु न्यस्तेषु। ‘वक्ष्याम्यतः परं कृत्स्नामाहारस्योपकल्पनाम्’ (सुश्रुत० १।४६।५०४)। उपकल्पना समीपे ढौकना। क्रम् {उपक्रम्} क्रम् (क्रमु पादविक्षेपे)। ‘नयेन विधिदृष्टेन यदुपक्रमते परान्’ (भा० सभा० १७।३)। उपक्रमत उत्सहत इति नीलकण्ठः। एवं सति परानिति द्वितीया नोपपद्यते। संस्कृतशार्मण्यकोषस्तु उपैति आचरतीत्येवं व्याख्याति। तदेवादोषं भाति। ‘उपचक्राम तौ वाग्भिर्मृद्वीभिः’ (रा० ४।२।२)। व्यवजहार, उपेयायेति वा। ‘राज्ञस्तस्याज्ञया देवी वसिष्ठमुपचक्रमे’ (भा० आदि० १७७।४३)। उपचक्रमे उपचक्राम उपेयाय। ‘उपक्रामति जन्तूंश्च उद्वेगजननः सदा’ (भा० अनु० १४५।३४)। उपक्रामति उपद्रवति। ‘उप क्रमस्व पुरुरूपमाभर वाजं नेदिष्ठमूतये’ (अथर्व० २०।८५।४)। उपक्रमस्व उपक्राम उपगच्छ। ‘धर्मो यतः स्यात् तदुपक्रमेत’ (रा० २।२१।५८)। उपक्रमेत प्रारभेत। ‘उपाक्रामत काकुत्स्थः कृपणं बहु भाषितुम्’ (रा० २।१०३।६)। उपाक्रामत उपाक्रमत प्रकान्तवान् प्रारब्ध। ‘तानादाय कुमारांस्तु नगरायोपचक्रमे’ (हरि० १।२६।४२)। नगरं गन्तुमारेभ इत्याह। ‘गृहीत्वा तानि वैदेही गमनायोपचक्रमे’ (रा० ७।४६।११)। उक्तोऽर्थः। ‘सरुजमात्मवन्तमुपकरणवन्तमुपक्रमेत्’ (सुश्रुत० चि० ५।२८)। उपक्रमेत् उपक्रामेत् उपचरेत्, चिकित्सेत्। ‘नोपक्रमेदविदितं रोगं किञ्चिच्चिकित्सकः’ (का० सं० खिल० रक्तगुल्म० श्लो० ६५)। उक्तोऽर्थः। ‘साध्यासाध्यं विदित्वोपक्रमते स भिषक् स्मृतः।’ (शुक्र० २।१८४)। साधुः प्रयोगः, आत्मनेपदं तु दुष्प्रयुक्तम्। ‘ममापि चर्मरत्नमुपायोपक्रान्तो यदि प्रयच्छेत्’ (दशकु०)। उपक्रान्तो वशे कृतः। ‘उपक्रान्ते प्रमुञ्चति’ (का० श्रौ० ८।४।२०)। उपक्रान्ते समाप्ते (सीवनकर्मणि) ग्रन्थिं विस्रंसयतीत्याह। अन्यत्र दुर्लभोऽयमर्थः। ‘उपक्रम्यः कथमयं कश्चास्योपक्रमः’ (का० सं० खिल० रक्तगुल्म० श्लो० १२)। उपक्रम्यः चिकित्स्यः। ‘वयस्य, एवमादिभिरनुपक्रम्योऽयमातङ्कः’ (विक्रम० ३)। उक्तोऽर्थः। ‘पप्रच्छ प्रयोजनमुपक्रमे’ (भा० वन० ९८।८)। उपक्रम आगमनम्। ज्ञात्वाऽऽरम्भ उपक्रम इत्यमरः। उपक्रमो वशीकारे समारम्भे चिकित्सने इति कोषान्तरम्। ‘मूत्रप्रभार्तवविट्प्रभार्तवयोरप्यसाध्यत्वादेवोपक्रमं नाभ्यधादिति’ (अष्टाङ्ग० शारीर० १।१५-१६ सूत्रे हृदयबोधिकाकारस्य वचनम्)। अर्थस्तूदितचरः। ‘शरीरपतितानां तु शारीरवदुपक्रमः’ (सुश्रुत० १।१।२६)। ‘तस्य चायमुपक्रमः’ (महावीर० ४।४)। उपक्रमो बुद्धिपूर्व आरम्भः। ‘तानानयेद् वशं सर्वान्सामादिभिरुपक्रमैः’ (मनु० ७।१०७)। उपक्रमा उपायाः। ‘क्रमशो मण्डलं चिन्त्यं सामादिभिरुपक्रमैः’ (याज्ञ० १।३४५)। ‘अशोचन् प्रतिकुर्वीत यदि पश्येदुपक्रमम्’ (भा० शां० ३३०।१५)। उक्तोऽर्थः। ‘किं वा मम वधायैष उपक्रमो मन्थरकस्य’ (पञ्चत०)। उपक्रमः प्रारम्भः। ‘उपायतः समारब्धाः सर्वे सिध्यन्त्युपक्रमाः’ (वि० पु० १।१३।७८)। उपक्रमा आरम्भाः कर्माणि। हरिवंशे (२।५।५३) प्येषोऽन्यूनातिरिक्तः पाठः स्थितः। ‘यद्यप्यकृतकृत्यानामीदृशः स्यादुपक्रमः’ (रा० ५।६४।३०)। उपक्रम आचारो व्यवहारो वृत्तिः। ‘यत्तु सम्यगुपक्रान्तं कार्यमेति विपर्ययम्’ (का० नी० सा० १२।१९)। उपक्रान्तमारब्धम्। क्री {उपक्री} क्री (डुक्रीञ् द्रव्यविनिमये)। ‘घटादीनुपक्रीय’ (हितोप० )। क्रयेण प्राप्य। क्रीड् {उपक्रीड्} क्रीड् (क्रीडृ विहारे)। ‘उपक्रीडन्ति तान्राजन् शुभाश्चाप्सरसां गणाः’ (भा० अनु० ८१।३०)। उपक्रीडन्ति उपेत्य क्रीडन्ति समीपे क्रीडन्ति। उपसर्गवशात् सकर्मकत्वम्। क्रुश् {उपक्रुश्} क्रुश् (क्रुश आह्वाने रोदने च)। ‘उपक्रुष्टं जीवितं सन्त्यजेयुः’ (भा० उ० २५।८)। उपक्रुष्टं निन्दितं सापवादम् अवगीतम्। ‘बोधिसत्वः किल कस्मिंश्चिदनुपक्रुष्टगोत्रचारित्रे… महति ब्राह्मणकुले जन्म-परिग्रहं चकार’ (अवदा० ब्राह्मणजा०)। अनुपक्रुष्टे अनवगीते गोत्र-चारित्रे यस्य तस्मिन्। ‘न शक्नोम्युपक्रोशं पृथिव्यां धातुमात्मनः’ (रा० ३।६२।२६)। उपक्रोशोऽपवादः। ‘प्राणैरुपक्रोशमलीमसैर्वा’ (रघु० २।५३)। उक्तोऽर्थः। क्लिद् {उपक्लिद्} क्लिद् (क्लिदू आर्द्रीभावे)। ‘विरुद्धानामुपक्लिन्नपूतीनां भक्षणेन च’ (चरक० सू० २४।८)। उपक्लिन्नं शुच्यत् कालपरिवासेन निर्यद्रसम्। क्षर् {उपक्षर्} क्षर् (क्षर संचलने)। ‘उप क्षरन्ति सिन्धवो मयोभुव ईजानं यक्ष्यमाणं च धेनवः’ (ऋ० १।१२५।४)। समीपे क्षरन्ति स्रवन्ति स्यन्दन्ते। प्रीणयन्तीत्यर्थः। ‘सर्वतो वा एताः स्वधा यजमानमुपक्षरन्ति। यदेतानि हवींष्याज्यं धानाः करम्भः परिवापः पुरोडाशः पयस्येति’ (ऐ० ब्रा० ८।५)। उक्तोऽर्थः। क्षि {उपक्षि} क्षि (क्षि क्षये)। ‘नू नो रास्व… द्युमदग्ने सुवीर्यं वर्षिष्ठमनुपक्षितम्’ (ऋ० ३।१३।७)। अनुपक्षितं व्यये क्रियमाणे ऽप्यनुपक्षीणम्। अक्षय्यमित्यर्थः। क्षि {उपक्षि} क्षि (क्षि निवासगत्योः)। ‘देवो न यः पृथिवीं विश्वधाया उपक्षेति हितमित्रो न राजा’ (ऋ० १।७३।३)। पृथिवीमुपक्षेति पृथिव्यां निवसति। ‘शुचिरपस्सूयवसा अदब्ध उपक्षेति’ (तै० सं० २।१।११।११)। उपक्षेति उपक्षियति उपगच्छति प्राप्नोति। ‘उग्रा त इन्द्र स्थविरस्य बाहू उप क्षयेम शरणा बृहन्ता’ (अथर्व० १९।१५।४)। उपक्षयेम प्राप्नुयाम। क्षिप् {उपक्षिप्} क्षिप् (क्षिप प्रेरणे)। ‘कशयोपक्षिपति’ (श० ब्रा० १।४।४।१५)। उपक्षिपति क्षिपति प्रेरयति। नार्थ उपेन। ‘परस्परं वाग्भिरुपक्षिपन्ति’ (रा० ५।११।११)। उपक्षिपन्ति प्रेरयन्ति समुत्साहयन्ति समुद्धर्षयन्ति। ‘छन्नं कार्यमुपक्षिपन्ति न्यायेन दूरीकृतम्’ (मृच्छ० ९।३)। मन्दमुपन्यस्यन्ति, आरात् प्रस्तुवन्तीत्यर्थः। ‘वपुषि वधाय तत्र तव शस्त्रमुपक्षिपतः’ (मालती० ५।३१)। उपक्षिपतः प्रास्यतः। शत्रन्तात् षष्ठी। ‘ततः परस्ताल्लोकालोकनामाऽचलो लोकालोकयोरन्तराले परित उपक्षिप्तः’ (भा० पु० ५।२०।३४)। उपक्षिप्तः स्थितः। ‘चरणानुरूपः खलु तत्र भवत्या अधिकार उपक्षिप्तः’ (माल० ३)। उपक्षिप्तः प्रारब्धः। ‘गोमुखेन स्मितं सद्य उपक्षिप्तं कथान्तरम्’ (बृ० श्लो० सं० ८।२०)। उक्तोऽर्थः। ‘त्वयि उपक्षिप्त आत्मा’ (माल० २)। उपक्षिप्तो निक्षिप्तो न्यस्तः समर्पितः। ‘उपक्षिप्तस्य चान्नस्य बाष्पेणोर्ध्वं प्रसर्पता’ (सुश्रुत० कल्प० १।११)। उपक्षिप्तस्य भोक्तुं दत्तस्य। ‘ननु भणामि तस्मिन् साधनीये कृत उपक्षेपः’ (माल० ३)। उपक्षेपः प्रारम्भः। प्रस्तावः स्यादुपक्षेप इति वैजयन्ती। ‘कर्णनासाच्छेदोपक्षेपभीषिताभ्याम्’ (दशकु०)। उपक्षेपः प्रस्तावः कीर्तनम्। ‘नाट्यार्थोपक्षेपः पूर्वं प्रस्तावनाऽऽमुखं च स्यात्’ (१।६।३९ अमरोद्घाटने स्वामी)। उपक्षेपः संक्षेपेण कथनम्। ख्या {उपख्या} ख्या (ख्या प्रकथने, चक्षिङ आदेशो वा)। ‘तस्मादपि सुतमिस्रायामुपैव किंचित् ख्यायते’ (श० ब्रा० ४।१।२।१३)। उपाख्यायते उपदृश्यते प्रज्ञायते। गम् {उपगम्} गम् (गम्लृ गतौ)। ‘उताशितमुप गच्छन्ति मृत्यवः’ (ऋ० १०।११७।१)। उपगच्छन्ति प्राप्नुवन्ति। आशितस्तृप्तः। ‘उप वायवः शरणं गमेयम्’ (ऋ० १।१५८।३)। ‘अग्नेः प्रियं धामोपजगाम’ (श० ब्रा० २।२।३।४) ‘आशिष उपगच्छति’ (श० ब्रा० ४।५।७।९)। उक्तोऽर्थः। ‘आत्मेति तूपगच्छन्ति ग्राहयन्ति च’ (ब्रह्म सू० ४।१।३)। उपगच्छन्ति अभ्युपगच्छन्ति। ‘सुप्तां मत्तां प्रमत्तां वा रहो यत्रोपगच्छति’ (मनु० ३।३४)। ‘नोपगच्छेत्प्रमत्तोपि स्त्रियः मार्तवदर्शने’ (मनु० ४।४०)। उपगच्छति गच्छति मैथुनाय प्रवर्तते। ‘यं सनातनपितरमुपागमत् स्वयम्’ ( )। उपागमत् पर्यग्रहीत्, अवृत। ‘सह पत्न्या विशालाक्ष्या नारायणमुपागमत्’ (रा० २।६।१)। उपागमत् उपासिष्ट। ‘ग्रहास्तमुपगच्छन्ति सारमेया इवामिषम्’ (भा० स्त्री० ४।६)। उपगच्छन्ति वेगेनोपयान्ति। ‘यन्मामधर्मेणोपगच्छत’ (भा० कर्ण० ४५।१२)। मय्यन्याय्यमाचरतेत्याह। ‘प्रतिकूलतामुपगते हि विधौ विफलत्वमेति बहुसाधनता’ (शिशु० ९।१६)। उपगते गते प्राप्ते। ‘पादन्यासो लयमुपगतः’ (माल० २।८)। उपगतोऽनुसृतवान्। ‘स वै सर्वमवाप्नोति वेदान्तोपगतं फलम्’ (मनु० २।१६०)। वेदान्तोपगतं वेदान्तेष्वभ्युपगतम्। ‘दृष्टान्तोपगत’ (भा० अनु० ४९।१७)। उपगतं प्रतिज्ञातम्। ‘हेम्नैवोपगतं मणिम्’ (भा० शां० ४५।१४)। उपगतं प्रत्युप्तम्। ‘गृहीत्वोपगतं दद्यादृणिकायोदयं धनी’ (ना० मनु० १।९८)। मयाऽधिगतमिति विन्यस्ताक्षरं पत्रं दद्यादित्यर्थः। ‘धनी वोपगतं दद्यात्स्वहस्तपरिचिह्नितम्’ (याज्ञ० २।९३)। उपगतं प्रवेशपत्रमिति मिताक्षरा। ‘अलङ्कारत्रयं सत्यवता यदनुप्रेषितं तदुपगतम्’ (मुद्रा० ६)। उपगतमधिगतम्। ‘मयापि लेखस्याशून्यार्थं किञ्चिदनु प्रेषितं तदुपगमनीयम्’ (मुद्रा० ६)। उपगमनीयमुपगतं प्राप्तमिति निवेद्यम्। ‘सीमन्ते च त्वदुपगमजं यत्र नीपं वधूनाम्’ (मेघ० ६७)। उपगम आगमः। ‘व्यावर्ततान्योपगमात् कुमारी’ (रघु० ६।६० भा०)। उपगमः समीपगमनम्। ‘अप्राप्तस्य हि प्रापणमुपगमनम्’ (मी० १२।१।२१ शा० भा०)। उपगमनं कल्पना। गाह् {उपगाह्} गाह् (गाहू विलोडने)। ‘सारथैर्बहुशश्चास्य पृतनामुपगाहतः’ (रा० ६।३१।३९)। उपगाहतः=अन्तः प्रविशतः। गुप् {उपगुप्} गुप् (गुपू रक्षणे)। ‘गम्भीरवेधा उपगुप्तवित्तः’ (पृथुः) (भा० पु० ४।१६।१०)। उपगुप्तवित्तः सम्यक् प्रच्छन्नधनः। गुह् {उपगुह्} गुह् (गुहू संवरणे)। ‘यजमानस्य पशुन्पाही त्यग्निष्ठेऽतस्यग्न्यगारे वा पुरस्तात्प्रतीचीं शाखामुपगूहति पश्चात्प्राचीं वा’ (आप० श्रौ० १।१।२।१०)। उपगूहति अप्रकाशां करोतीति धूर्तस्वामी। ‘औदुम्बरीं शाखामुपगूहति’ (श० ब्रा० ५।४।३।२५)। उपगूहति तिरस्करोति संवृणोति प्रच्छादयति गोपायति। ‘सोपागूहद् भुजाभ्यां तु ऋषिं प्रीत्या नरर्षभ’ (भा० अनु० १९।७९)। उपागूहत् आश्लिष्यत्, उपाश्लिष्यत्, आलिङ्गत्, पर्यरभत। ‘तरङ्गहस्तैरुपगूहतीव’ (रघु० १३।६३)। ‘अपूजयन्कुलज्येष्ठान् उपागूहन्त बालकान्’ (भट्टि० १७।२)। उक्तोऽर्थः। ‘साऽयोध्यामुपगूहते’ (रा० १।२४।९)। आवृत्य प्रवहतीत्यर्थः ‘पुण्याश्च नद्यः सलिलोपगूढाः’ (हरि० ३।३५।५०)। सलिलेन च्छन्नाः सलिलस्य पूर्णा इत्यर्थः। ‘पृथिव्यां पृथिवीहेतोः पृथिवीपतयो हताः। पृथिवीमुपगुह्याङ्गैः सुप्ताः कान्तामिव प्रियाम्’ (भा० द्रोण० १४८।४८-४९)॥ उपगुह्य=आलिङ्ग्य। ‘उपगूहनशेषो वा पूर्वः’ ( का० श्रौ० ६।१०।६)। संवरणमन्त्रस्यायं शेष इत्यर्थः। गॄ {उपगॄ} गॄ (गॄ शब्दे)। ‘उप ये त्वा गृणन्ति वह्नयः’ (ऋ० १।४८।११)। उपगृणन्ति स्तुवन्त आकारयन्ति उपह्वयन्ते। वह्नयो यज्ञनिर्वाहकाः। ‘दयानुवृत्त्या च नाम ते कृत्यपक्षम् …उपगृणीते’ (अवदा० जा० २३)। उपगृणीत उपदिशति। गॄ {उपगॄ} गॄ (गॄ निगरणे)। ‘स्नेहनस्यं न चोपगिलेत्’ (सुश्रुत० २।२३७।८)। उपगिलेत् निगिलेत्। गै {उपगै} गै (कै गै शब्दे)। ‘उपगायन्ति बीभत्सुं नृत्यन्त्यप्सरसां गणाः’ (भा० आदि० १२३।५३)। उपगायन्ति समीपे पुरो वा गायन्ति। ‘उपास्मै गायता नरः’ (ऋ० ९।११।१)। ‘गणास्त्वोप गायन्तु मारुताः’ (अथर्व० ४।१५।४)। त्वां (पर्जन्यम्) उपश्लोकयन्त्वित्याह। ‘तान् हैतदुपजगौ’ (श० ब्रा० ११।५।५।८)। इह प्रजापतिः कर्ता। धातुः त्रियासामान्ये संशब्दने व्याहरणे वर्तते। ‘अति रेचयेद् यदन्य उपगायेद् यदन्य उपशृणुयात् तस्मात्स्वयम्प्रस्तुतमनुपगीतम्’ (श० ब्रा० ४।६।९।१७)। उपगायेत्=गायेत्। ‘उपगीयमाना भ्रमरै राजन्ते वनराजयः’ (भा० वन० ११६०६)। उपगीयमाना गानशब्देन पूर्णाः। ‘उपगीयमानो गन्धर्वैर्बुभुजे विषयान् प्रियान्’ (वि० पु० १।१७।६)। उपगीयमान उपश्लोक्यमानः, स्तूयमानः। ‘उपगीतोपनृत्तश्च गन्धर्वाप्सरसां गणैः’ (भा० उ० १२३।४)। उपगीतः समीपे कृतगानः। ‘उपगानं कृत्वा’ (माल० २।)। प्रारम्भिकं गानमुपगानम्। ‘उपगादर्शनाच्च’ (का० श्रौ० ६।७।३)। उद्गातरि गायति सति तमनुसृत्य ये गायन्ति त उपगाः। ग्रह् {उपग्रह्} ग्रह् (ग्रह उपादाने)। ‘अथोपयमन्योपगृह्णाति’ (श० ब्रा० १४।२।१।१७)। उपगृह्णाति आदत्ते। ‘स मृत्युमुपगृह्णाति गर्भमश्वतरी यथा’ (भा० आदि० ५६२२), तन्त्रा० २।२९, पञ्चत० १।४१५ चाणक्य सू० १९)। उपगृह्णाति धत्ते। ‘अथास्या उदपात्रमूधसि च मुखे चोपगृह्णीयात्’ (ऐ० ब्रा० ५।२७)। उपगृह्णीयात् समीपे गृह्णीयात्। ‘तस्याञ्जलिना ब्रह्महत्यामुपागृह्णात्’ (तै० सं० २।५।१।२)। ‘तस्यै रसः परापतत् तं बृहस्पतिरुपागृह्णात्’ (तै० सं० २।१।७।६)। निर्गमनकाल एव ग्रहणमुपग्रहणमिति भट्टभास्करः। ‘कृतोपसंग्रहणौ तौ सावित्री…आतिथ्येन यथाक्रममुपजग्राह’ (हर्ष०)। उपजग्राह प्रतिजग्राह, सच्चकार। ‘यथासम्भाषितं च कृत्यपक्षमुपग्राहयेत्’ (कौ० अ० १३।५।५)। धनादिदानेन प्रीणयेदित्यर्थः। ‘…अरविन्दनाभम्। धियोपगृह्णन्’ (भा० पु० ३।२२।२१)। मनसा ध्यायन्नित्यर्थः। ‘तदुपगृहीतेन म्लेच्छराजबलेन’ (मुद्रा० १)। उपगृहीतेन उद्वलितेन अवष्टब्धेन समर्थितेन। ‘अमर्षोपगृहीतानां मन्युसन्तप्तचेतसाम्’ (का० नी० सा० १०।१) अमर्षेण वशीकृतानामित्यर्थः। विग्रहो भवतीति शेषः। ‘दक्षिणेन वा सव्योपगृहीतेन’ (पाणिना) (आश्व० गृ० ४।७।१०)। उपगृहीतोऽधस्तान्निहितेन हस्तेन कृतालम्बः। ‘तवैव पादानुपगृह्यं संमता’ (रा० २।२७।२२)। उपगृह्य उपसङ्गृह्य गृहीत्वा। ‘उपगृह्य तु वैराणि सान्त्वयन्ति नराधिप’ (भा० शां० १३९।७३)। उपगृह्य अवसाय्य, अन्तं नीत्वा। ‘उपगृह्य शिरो राज्ञः कैकेयीं प्रत्यभाषत’ (रा० २।६६।२)। उपगृह्य अङ्के कृत्वा। ‘मणिवरमुपगृह्य’ (रा० ५।३६।७७)। उपगृह्य वशे कृत्वा, अधिकृत्य, स्वीकृत्य। ‘तेजो वा अद्भ्यो भूयस्तद्वा एतद् वायुमुपगृह्याकाशमभितपति’ (छां० उ० ७।११।१)। उपगृह्य सहायमादाय। ‘अथ व्रजत्सु दिवसेष्वेकदा भैरवाचार्यो राजानमुपह्वरे सोपग्रहमवादीत्’ (हर्ष० तृ० उ०)। सोपग्रहं साभ्यर्थनमिति शङ्करमिश्रकृतः सङ्केतः। ‘अमित्रोपग्रहं चास्य ते कुर्युः क्षिप्रमापदि’ (भा० शां० ९६।१४)।** उपग्रह आनुकूल्यमुपकारः साहायकम्।** ‘वशंगतो रिपुर्यश्च विचलेद् दुरुपग्रहः’ (का० नी० सा० ८।६८)। दुरुपग्रहः कथमप्यात्मसात्कर्तुं न शक्यः। वंशागत इति पाठान्तरम्। ‘क्रियते प्राणरक्षार्थं सर्वदानमुपग्रहः’ (का० नी० सा० ९।१७) इति सन्धिविशेषस्योपग्रहाख्यस्य लक्षणोक्तिः। सर्वथा शत्रुपग्रहहेतुत्वादुपग्रह इति तदाख्योपपत्तिः। कौटल्यस्तु–योऽहं स भवान्, मम यद् द्रव्यं तद्भवत इत्युपग्रहः सान्त्वमितीत्थं तत्स्वरूपमाह’ (कौ० अ० २।२८।१०)। ‘सुप्तिङुपग्रहलिङ्गनराणाम्’ (पा० ३।१।८५ सू० भा०)। अत्र न्यासः-लादेशव्यङ्ग्यक्रियाविशेषो मुख्य उपग्रहः। इह तद् व्यक्तिनिमित्तत्वात्परस्मैपदात्मनेपदयोरुपग्रहशब्दो वर्तते। ‘चूर्णादीन्यप्राणिषष्ठ्याः’ (पा० ६।२।१३४)। अत्र चूर्णादीन्यप्राण्युपग्रहादिति पाठान्तरम्। उभयथा ह्याचार्य्येण शिष्याः सूत्रं प्रतिपादिताः। उपग्रह इति षष्ठ्यन्तमेव पूर्वाचार्य्योपचारेण गृह्यत इति काशिका। पूर्वाचार्य्या हि षष्ठ्यन्तमुपग्रह इत्येवमुपचरन्ति स्मेति न्यासः। प्रग्रहोपग्रहौ वन्द्याम् इत्यमरः। ‘उच्चावचान् उपग्राहान् राजभिः प्रापितान् बहून्’ (भा० सभा० ५२।४०)। उपग्राह उपहारः। ‘उपग्राह्यमुपदा भवति। तदत्र वस्तुनि नोपालम्भनीयो राक्षसः। आ नन्दराज्यलाभादुपग्राह्यश्च’ (मुद्रा० ५)। उपग्राह्यः सङ्ग्राह्य आत्मीयः करणीयः। ‘एकद्रव्ये साज्ये वेदेनोपग्रहणम्’ (का० श्रौ० १।१०।६)। उपग्रहणं ग्रहणम्। वेदो दर्भमुष्टिः। ‘वेदोपग्रहणार्थाय तावग्राहयत् प्रभुः। काव्यं रामायणम्…’ (रा० १।४।४)॥ वेदोपग्रहणं वेदार्थावबोधनम्। वेदोपबृंहणार्थायेति पाठान्तरम्। ‘स राजा जनप्रकाशेनाडम्बरेण प्रत्ययितानमात्यान् पापजनोपग्रहणार्थं जनपदं नगराणि च प्रेषयामास’ (अवदा० जा० १०)। उपग्रहणम् बन्धनम्। ‘प्रियोपग्रहैश्च तामुपगृह्णीयात्’ (का० सू० ५।२।२६)। उपगृह्णीयाद्वशे कुर्यात्। घ्रा {उपघ्रा} घ्रा (घ्रा गन्धोपादने)। ‘ययातिरुपजिघ्रन् (धूम) वै निपपात महीं प्रति’ (भा० उ० १२१।१२)। ‘आमोदमुपजिघ्रन्तौ’ (रघु० १।४३)। उपेत्य घ्राणमुपघ्राणम्। चर् {उपचर्} चर् (चर गतिभक्षणयोः)। ‘उपाचरद् घोरतपो जितात्मा’ (भा० आश्रम० १९।१८)। उपाचरद् आचरत्। अचरत्। उपेन नार्थः। ‘सर्वोपि महार्हैस्तमुपचारैरुपाचरत्’ (कथा० ६१।२२५)। उपाचरत् असेवत। ‘सममुपचर भद्रे सुप्रियं चाप्रियं च’ (मृच्छ० १।१३१)। उपचर भजस्व सेवस्व। ‘गिरिशमुपचचार प्रत्यहं सा सुकेशी’ (कु० १।६०)। उपचचार सिषेवे, वरिवसामास। ‘अभ्युत्थानादिभिरुपचारैरुपाचरन्’ (शि० पु० ६।१।२९)। उपाचरन् सदकुर्वन्, समभावयन्। ‘स्थान इयमपि देवीशब्देनोपचर्यते’ (विक्रम० ३)। उपचर्यते सत्क्रियते भूष्यते। ‘गात्राणि कुङ्कुमालेपैरुपाचर्यन्त च स्वयम्’ (राज० ८।१८९७)। स्वादु सुगन्धि सलिलममृतमुपचरन्ति लोकाः। अमृतशब्देन व्यपदिशन्ति, अमृतशब्दं तत्रार्थे व्यवहरन्ति भाक्तम्। ‘ईदृशे हि लौकिकास्तोभशब्दमुपचरन्ति’ (मी० ९।२।३९ सूत्रे शा० भा०)। उपचरन्ति व्यवहरन्ति, प्रयुञ्जते। उदाहरति च शबरः–देवदत्तेन सभायां परं प्रलपता बहुस्तोभं कथितम् इति। ‘क्रियां हि लोके कर्मेत्युपचरन्ति’ (पा० १।३।१४ सूत्रे भाष्ये)। उपचरन्ति व्यपदिशन्ति। ‘सूपचरणाह तेऽसावस्तु यामधस्तादुपचरसि’ (श० ब्रा० १।९।१।८)। अधस्तादुपचरसि नीचैः स्पृशसि। ‘निकृत्योपचरन्वध्य एष धर्मः सनातनः’ (भा० वन० ११।७)। निकृत्योपचरन् छलेन वर्तमानः, छद्मनाऽऽचरन्। ‘नूनं मित्राणि ते रक्षः साधूपचरितान्यपि’ (भा० अनु० १२४।१०)। साधूपचरितानि सम्यक् सेवितानि। ‘यस्मान्मिथ्योपचरितं ह्यस्त्रलोभादिह त्वया’ (भा० शां० ३।३०)। मयि मिथ्या व्यवहृतं त्वयेत्याह। ‘मिथ्योपचरितास्तात जन्मप्रभृति बान्धवाः’ (भा० उ० १२४।३२)। मिथ्योपचरिताः प्रतारिताः। ‘मिथ्योपचर्य ते तं तु’ (हरि० १।२१।१५)। वञ्चयित्वेत्यर्थः। अनृजु व्यवहृत्येति त्वक्षरार्थः। ‘विविक्तशिशिरोपचारान्नान्यच्छरणम् अस्ति’ (विक्रम०)। उपचारः प्रयोगः। ‘तेन वाक्योपचारेण विस्मिता राजसत्तमाः’ (भा० उ० १६२।४५)। वाक्योपचारो वाक्यप्रयोगः। ‘एष उ तत्र दीक्षितस्योपचारः’ (श० ब्रा० ३।१।१।१०)। उपचार आचार आचरणं वृत्तं वृत्तिः, व्यवहारः। ‘नानृतं वदेत्तावत्सत्यमेवोपचारः’ (श० ब्रा० २।२।२।२०)। उक्तोऽर्थः। ‘हृदयविहित वैरा गूढमन्त्रोपचाराः’ (पञ्चत० )। ‘हितोपचारमूलं जीवितमतो विपर्यासान्मृत्युः’ (चरक० विमान० ३।३८)। हितोपचारः पथ्यसेवनम्। ‘अधः शयीताधस्तादिव हि श्रेयस उपचारः’ (श० ब्रा० १०।१।१।११)। उपचारः सेवाऽऽदरो वा। ‘उपचाराभिचाराभ्यां धर्ममावाहयस्व वै’ (भा० आदि० १२२।४३)। उपचारः समादरः। ‘मिथ्योपचारैश्च वशीकृतानाम्’ (हितोप० १।७५)। उपचारो दाक्षिण्यमभ्युत्थानादिः सत्कारश्च। ‘व्रतचर्योपचारं च’ (मनु० १।१११)। उपचारो गुर्वादीनामभिवादनोपासनादि। ‘अवैरकृत्सूपचारः समो निन्दाप्रशंसयोः’ (भा० शां० २२०।१२)। सूपचारः शाठ्यवर्जितादरः। ‘अलमुपचारयन्त्रणया’ (माल० ४। )। उपचारोऽभ्युत्थानादिलक्षणः समुदाचारः। ‘न ते गात्राण्युपचारमर्हन्ति’ (शा० ३।१७)। उक्तोऽर्थः। ‘पुरस्तादुपचारस्तस्य यत्प्रतिषेधति’ (नि० १।४।९)। ‘उपरिष्टादुपचारस्तस्य येनोपमिमीते’ (नि० १।४।९)। उपचारः प्रयोग इति स्कन्दस्वामी। प्रयोग उच्चारणं वा विन्यासो वा। ‘उपचारपदं न चेदिदं त्वमनङ्गः कथमक्षता रतिः’ (कु० ४।९)। परस्य रञ्जनार्थं यदसत्यभाषणं स उपचार इति मल्लिः। प्रसादनाराधनोपचाराश्चेति हलायुधः। ‘रामभद्र इत्येव मां प्रत्युपचारः शोभते तातपरिजनस्य’ (उत्तर० १)। उपचार आलाप आभाषणं सम्बोधनम्। ‘अचेतनेष्वपि चेतनवदुपचारा दृश्यन्ते’ (पा० ४।३।८६ सूत्रे भाष्ये)। उपचारो गुणक्रियादिकथनम्। ‘भारतप्रसिद्धे ऽनन्तरापत्येऽश्वत्थाम्नि द्रौणायन इति प्रयोगस्तूपचारात्’ (पा० ४।१।१०३ सूत्रे वृत्तिः)। उपचारो लक्षणा, गौणी वृत्तिः। ‘इत्थं विधिज्ञेन पुरोहितेन प्रयुक्तपाणिग्रहणोपचारा’ (कु० ७।८६)। उपचारो विधिः, संस्कारः। ‘एष इष्टेरुपचारः’ (श० ब्रा० १।३।५।१०)। उपचारो विधिः, प्रचरणविधा। ‘यो वाव कर्म करोति स एव तस्योपचारं वेद’ (श० ब्रा० ६।५।५।१७)। उक्तोऽर्थः। ‘प्रकीर्णाभिनवोपचारं’ (राजमार्गम्) (रघु० ७।४)। उपचारः पुष्पप्रकरादिः। ‘स ददर्शाथ मञ्चेषु… उपचारवत्सु’ (रघु० ६।१)। उपचारो राजोपकरणम् इति मल्लिः। ‘उत्तरतउपचारो वै यज्ञः’ (श० ब्रा० ३।४।३।१९)। ‘उत्तरत उपचारो विहारः’ (बौ० ध० १।७।१।१)। उपचारः संचारः। ‘समन्त्रं सोपचारं च समोक्षविनिवर्तनम्’ (अस्त्रं प्रतिजग्राह) (भा० वन०)। सोपचारं सेतिकर्तव्यताकमिति नीलकण्ठः। एवं व्याख्यानेप्यर्थस्तु न स्फुटति। मोक्षविनिवर्तनयोः प्रयोगप्रतिसंहारयोरुक्तयोः सतोः किं स्विदन्यदवशिष्यते यदितिकर्तव्यतेत्युच्येत। ‘विसर्जनीयस्थानिकस्य सकारस्थोपचार इत्येषा संज्ञा पूर्वाचार्यकृता’ (पा० १।४।६७ सूत्रे न्यासे)। ‘सहचरणादिनिमित्तेनातद्भावे तद्वदभिधानमुपचारः’ (१।२।१४ सूत्रे न्यायभाष्ये)। ‘उपचारस्तत्त्वचिन्तायामनुपयोगीति प्रेक्षवतामनुपादेयः’ (स्याद्वाद० १५ हेम०)। उपचार आरोपः। ‘अनन्तलोकाप्तिमथो प्रतिष्ठां विद्धि त्वमेतं निहितं गुहायाम्’ (कठोप० १।१।१४)। अनन्तलोकाप्तिसाधनमिति यावत्। कारणे कार्योपचारः। आयुर्वे घृतमित्यत्र यथा। उपचार आरोपः। ‘अस्ति त्रयोदशो मास उपचारः’ (शां० ब्रा० ७।१०)। उपचार आवापिकः। ‘उपचर्यः स्त्रिया साध्व्या सततं देववत् पतिः।’ (मनु० ५।१५४)। उपचर्य उपचार्यः सेव्यः। ‘अग्निवच्चोपचर्या वै ब्राह्मणाः’ (भा० अनु० ८।२३)। उपचर्याः पूज्याः। ‘त्वग्भेदी व्रणः सूपचरः’ (सुश्रुत० १।८३।१२)। सूपचरः सुलभचिकित्सः। ‘पिता पुत्राय सूपचरः’ (श० ब्रा० २।३।४।३०)। सूपायनशब्दव्याख्यायामिदमुक्तम्। सूपचरः सुखेन गम्यः। ‘उष्णोदकोपचारी स्यात्’ (अष्टाङ्ग० सूत्र० १६।२६)। उष्णजलस्योपयोक्तेत्यर्थः। ‘अवन्नवन्तीरुप नो दुरश्चर’ (ऋ० ७।४६।२)। उपचर अन्तिक एहि। चाय् {उपचाय्} चाय् (चायृ पूजानिशामनयोः)। ‘इष्टाल्ँलोकानवाप्स्यामो गुरुवृद्धोपचायिनः’ (भा० शां० १८।३९)। गुरुवृद्धोपसेविन इत्यर्थः। चि {उपचि} चि (चिञ् चयने)। ‘यानि धर्मे कपालान्युपचिन्वन्ति वेधसः’ (तै० सं० १।५।१०।३)। उपचिन्वन्ति उपदधति, उपस्थापयन्ति। ‘तद्व्यसनसक्तस्य वैचित्यमुपचीयते’ (शि० भा० १६।३४)। उपचीयते वर्धते प्रकृष्यते। निदिग्धोपचिते इति पर्यायौ पठत्यमरः। भवेदुपचितं दिग्धे समृद्धे वाच्यलिङ्गवदिति च मेदिनी। ‘स्थैर्यमाधुर्यधैर्याद्यैर्गुणैरुपचितो हितः’ (स्कन्दपु० का० ४।१२।६३)। उपचितः समृद्धः, व्याप्त इत्यर्थः। ‘अगारादभिनिष्क्रान्तः पवित्रोपचितो मुनिः’ (मनु० ६।४१)। उपचितो युक्तः। ‘नास्ति क्षितिर्नोपचितिः कदापि पयोदवृत्तेः खलु चातकस्य।’ उपचितिर्वृद्धिः। ‘यच्च नः प्रेक्षमाणानां सर्वधर्मोपचायिनाम्’ (भा० उ० १३७।१६)। धर्मोपचायिनां धर्मवर्धनशीलानाम्। चिन्त् {उपचिन्त्} चिन्त् (चिति स्मृत्याम्)। ‘तत्तथैवास्तु भद्रं ने स्वार्थमेवोपचिन्तय’ (भा० उ० ९६।५२)। उपचिन्तय चिन्तय। उपेन नार्थः। जन् {उपजन्} जन् (जनी प्रादुर्भावे )। ‘इहैव सा शुनी गृध्री सूकरी चोपजायते’ (याज्ञ० ३।२५६)। उपजायते पुनर्जायते। ‘यः शब्द उपजायते तस्यासावर्थो योऽर्थ उपजायते’ (पा० १।२।४५ सूत्रे भाष्ये)। उपजायतेऽधिको जायते। ‘यस्य चागमे यदुपजायते स तस्यार्थ इति गम्यते’ (मी० ४।१।१५ शा० भा०)। उक्तोऽर्थः। ‘पञ्चमे पञ्चमे वर्षे द्वौ मासावुपजायतः’ (भा० वि० ५२।३)। उपजायत उपजायेते। ‘वेद मासो धृतव्रतो द्वादश प्रजावतः। वेदा य उपजायते’ (ऋ० १।२५।८)। उपजायतेऽधिको जायते। ‘नोपजनं स्मरन् इदं शरीरं स यथा प्रयोग्य आचरणे युक्त एवमेवायमस्मिञ्शरीरे प्राणो युक्तः’ (छां० उ० ८।१२।३)। उपजनं सहजातमनुषक्तं स्वेन। स्मरन्नित्यस्य प्राणः कर्ता। ‘अथोपजनाश्रयं कर्मवैगुण्यं मिथ्यासम्प्रयोगः’ (न्याय० २।१।५८)। उपजन उत्पत्तिः। ‘गुरुरेवैनमनुशास्ति आतदुच्चारणसामर्थ्योपजनम्’ (न्यायमं०)। उक्तोऽर्थः। ‘कृत्वाय सा महीमुखां मृन्मयीं योनिमग्नये’ (वा० सं० ११।५९)। कृत्वाय क्त्वो यक। छान्दस उपजनः (उवटः)। उपजन आगमः। यदर्थो निर्जयतिस्तदर्थ एव विनिर्जयतिः। शब्दोपजनो नार्थोपजनः। उपजन उपचयो वृद्धिः। आधिक्यम्। ‘पितामहाः पितरः प्रजोपजा’ (अथर्व० ११।१।९)। प्रजा पुत्रदुहित्रादिरूपा, उपजा तत्पुत्रादिरूपा (सायणः)। ‘विक्रये पण्यानामर्घवृद्धिरुपजा’ (कौ० अ० २।२४।६)। ‘व्रीहियवयोर्वा एतदुपजं यच्छमी धान्यम्’ (श० ब्रा० १।१।१।१०)। जप् {उपजप्} जप् (जप जल्प व्यक्तायां वाचि जप मानसे च)। ‘क्षेत्रस्थेषु च सस्येषु शत्रोरुपजपेन्नरान्’ (भा० शां० ६९।३८)। उपजपेद् भेदयेत्। ‘उपजप्यानुपजपेत्’ (मनु० ७।१९७ )। उक्तोऽर्थः। ‘तेषु तेषु चाकृत्येषु प्रासरन् परोपजापाः’ (दशकु०)। उपजापः स्वपक्षं प्रति प्रच्छन्नं प्रेरणम्। जल्प् {उपजल्प्} जल्प् (जल्प व्यक्तायां वाचि)। ‘अन्योन्यमुपजल्पन्तः शनैश्चुर्मिथः कथाः’ (रा० २।११६।३)। उपजल्पन्त उपेत्य जल्पन्तः। ‘अनाहूतोपसृष्टानामनाहूतोपजल्पिनाम्। ये लोकास्तान्हतः कर्ण मया त्वं प्रतिपत्स्यसे’ (भा० आदि० १३६।१८)। जीव् {उपजीव्} जीव् (जीव प्राणधारणे)। ‘इतः प्रदानमुत देवा उपजीवन्ति, अमुतः प्रदानं मनुष्या उपजीवन्ति’ (तै० सं० ३।२।९।७)। उपजीवन्ति आश्रित्य जीवन्ति, संश्रयन्ते। ‘एतस्यैवानन्दस्यान्यानि भूतानि मात्रामुपजीवन्ति’ (बृह० उ० ४।३।३२)। उक्तोऽर्थः। ‘सुजीवं नित्यशस्तस्य यः परैरुपजीव्यते। राम तेन तु दुर्जीवं यः परानुपजीवति’ (रा० २।१०५।७)॥ उपजीवति उपाश्रित्य जीवति। ‘इदं कविवरैः सर्वैराख्यानमुपजीव्यते’ (भा० आदि० २।८९)। उपजीव्यते आश्रीयते। ‘मनुष्याश्चोपजीवन्ति यस्य शिल्पं महात्मनः’ (हरि० १।३।४८)। उक्तोऽर्थः। ‘उपजीवा स्थोपजीव्यासं सर्वमायुर्जीव्यासम्’ (अथर्व० १९।६९।२)। उपशब्दोऽधिकवचनः। उपजीवा अधिकजीवनवन्तः। ‘स निर्भाज्यः स्वकादंशात् किंञ्चिद् दत्त्वोपजीवनम्।’ (मनु० ९।२०७)। उपजीवनं लोकयात्रार्थं धनम्। जुष् {उपजुष्} जुष् (जुषी प्रीतिसेवनयोः)। ‘उपेमं यज्ञं पितरो मे जुषन्ताम्’ (अथर्व० १८।४।४०)। उपजुषन्तामुपेत्य सेवन्ताम्। ‘इत्याचारादसि यदि मया प्रश्रयेणोपजुष्टः’ (महावीर० ३।२६)। उपजुष्टः सेवितः। ज्ञा {उपज्ञा} ज्ञा (ज्ञा अवबोधने)। ‘पिशाचास्तस्मान्नश्यन्ति न पापमुपजानते’ (अथर्व० ४।३६।८)। उपजानते जानते। शब्दोपजनो नार्थोपजनः। ‘किम्वेतावन्मात्रमुपजानीत यथेदमितो ऽन्यथा ऽसत्’ (श० ब्रा० १।६।१।४)। उपजानीत उपायं चिन्तयेत्। ‘ताः प्रजाः प्रजापतिं पितरमेत्योपाधावन्नुप तं यज्ञक्रतुं जानीहि येनेष्ट्वा… वरुणपाशेभ्यः… सम्प्रमुच्येमहि’ (शां० ब्रा० ५।३)। उपजानीहि नूतनमुपायमुपलभस्व। ‘ते ह्यादित्या ऊचुः। उपजानीत यथाऽस्मानेवाङ्गिरसो यजान्’ (श० ब्रा० ३।५।१।१४)। ‘उपतज्जानीत यथेयमस्मास्वेव राद्धिरसदिति’ (श० ब्रा० ८।६।३।२)। उदितचर एवार्थः। ‘उपज्ञाते’ (पा० ४।३।११५)। विनोपदेशेन ज्ञातमुपज्ञातमिति वृत्तिः। उपज्ञा ज्ञानमाद्यं स्यात् (अमरः)। ‘अथास्य सांवत्सरिकस्य चौलं कुर्वन्ति यथर्षि यथोपज्ञं वा’ (भा० गृ० १।२८)। यथोपज्ञम्–यथा स्वकुले पितृपितामहप्रपितामहानामाचार इति भाष्यम्। ‘यज्ञ इति किमुपज्ञः। यज्ञः श्रद्धोपज्ञः’ (बौधायनीये कर्मान्तसूत्रे १।२)। श्रद्धोपज्ञः श्रद्धोपक्रम इति तत्रस्थं भाष्यम्। ‘तां बुद्धिमुपजिज्ञासुस्तम्’ (भा० शां० १०४।३७)। उपजिज्ञासुरुपलिप्सुः। ‘तेऽसुरा आत्तवचसः… तत्रैतामपि बाचमूदुरुपजिज्ञास्याम्। स म्लेच्छः’ (श० ब्रा० ३।२।१।२३-२४)। उपजिज्ञास्यां दुरवगमाम् अर्थहीनाम्। तप् {उपतप्} तप् (तप सन्तापे)। ‘आहिताग्निश्चेदुपतपेत्’ (आश्व० गृ० ४।१।१)। उपतपेत्=उपतप्येत, उपतप्तो रुग्णः स्यात्, आमयश्चेत्तं विन्देत्। ‘स किं मामेतदुपतपसि योऽहमनेन न प्रेष्यामि’ (छां० उ० ३।१६।७)। उपतपसि रुजसि सामयं करोषि, अकुशलिनं सम्पादयसि मान्द्यं मे जनयसि। ‘तं चेदस्मिन्वयसि किं चिदुपतपेत्’ (छां० उ० ३।१६।२)। ‘यदि दीक्षितस्योपतपेत्’ (श० ब्रा० १२।३।५।२)। यदि दीक्षितस्य सतो यजमानस्य शरीरावयवे रुजा स्यादित्याह। ‘मानसेन हि दुःखेन शरीरमुपतप्यते। अयःपिण्डेन तप्तेन कुम्भसंस्थमिवोदकम्’ (भा० वन० २।२५)॥ उपतप्यते रुज्यते, उष्णी भवति। ‘उपतप्यामहे तपः’ (अथर्व० ७।६१।२)। उपतप्यामहे=तप्यामहे=अर्जयामः। ‘उपतप्तोदका नद्यः पल्वलानि सरांसि च’ (रा० २।५९।५)। उपतप्तोदकाः शुष्कोदकाः। ‘तानीषद् इवोपतप्य’ (श० ब्रा० २।५।२।१४)। तानतुषान् यवान् किंचित्सोष्मणः सम्पाद्य। ‘बन्धोपतापैश्च भवेद् विशेषः’ (सुश्रुत० २।३७६।८)। उपतापस्तापनम्। ‘विवक्षितं ह्यनुक्तमुपतापं जनयति’ (शा० ३)। उपताप आधिः, मानसी व्यथा। ‘आप्ता ह्यवितर्कस्मृतिविभागविदो निष्प्रीत्युपतापदर्शिनश्च’ (चरक० विमान० ४।४)। उपतापो द्वेषः। ‘उपतापी वसीयान्भूत्वा ऽन्नमिच्छति’ (श० ब्रा० ८।५।२।१)। उपतापी उपतापवान्, रुग्णः, आतुरः। ‘गा लवणं पाययत्युपतापिनीः’ (कौ० सू० १९)। उक्तोऽर्थः। तृद् {उपतृद्} तृद् (उतृदिर् हिंसानादरयोः)। ‘ऊर्जे त्वेति तनिष्ठेऽन्तत एकशूलयोपतृणत्ति’ (आप० श्रौ० ७।६।१९।१) उपतृणत्ति भिनत्ति। त्सर् {उपत्सर्} त्सर् (त्सर छद्मना गतौ)। ‘एतेनोपांशुयाजेन पाप्मानं द्विषन्तं भ्रातृव्यमुपत्सर्य वज्रेण वषट्कारेण हन्ति’ (श० ब्रा० १।६।३।२८)। उपत्सर्य चौरवदुपेत्य। दंश् {उपदंश्} दंश् (दंश दशने)। ‘मूलकेनोपदंशं भुङ्क्ते’ (पा० उपदंशस्तृतीयायाम् ३।४।४७ सूत्रे वृत्तौ)। (मूलकेन) उपदश्य दशनैः खण्डयित्वा व्यञ्जनमिति कृत्वा। दश्यमानस्य मूलकस्य भुजिं प्रति करणत्वात् तृतीया। ‘भुक्त्वाऽशनं विशालाक्षी सूपदंशान्वितं शुभम्’ (रा० २।६१।५)। उपदंशो व्यञ्जनम्। ‘उपदंशार्थं मृगया’ (का० नी० सा० १५।५८ इत्यत्रोपाध्यायनिरपेक्षायाम्)। उपदंशार्थं दीपनार्थं जाठराग्नेः। ‘ग्रन्थिवृद्ध्युपदंशानाम्’ (सुश्रुत० १।३।५)। उपदंशः शिश्नरोगविशेषः। ‘हस्ताभिघातान्नखदन्तपातात्प्रधावनाद्रत्यतिसेवनाद्वा। योनिप्रदोषाच्च भवन्ति शिश्ने पञ्चोपदंशा विविधापचारैः’ (माधव० ४७।१)॥ दय् {उपदय्} दय् (दय दानगतिरक्षहिंसादानेषु)। ‘नवेन पूर्वं दयमानाः स्याम’ (नि० ४।१७।२)। इत्युपदयाकर्मा। उपदया रक्षेति दुर्गः। दस् {उपदस्} दस् (दसु उपक्षये)। ‘तत्ते सहस्व ईमहे दात्रं यन्नोपदस्यति’ (ऋ० ८।४३।३३)। नोपदस्यति न क्षीयते। सहस्वः=बलवन् (सम्बुद्धौ)। दात्रं दानं रातिः। ‘न ते वाय उप दस्यन्ति धेनवो नाप दस्यन्ति धेनवः’ (ऋ० १।१३५।८)। नोपदस्यन्ति रोगादिना क्षीणा न भवन्ति। नापदस्यन्ति चौराद्यपहारेण नृष्टा न भवन्ति। ‘मा ते प्राण उपदसन्मो अपानोऽपि धायि ते’ (अथर्व० ५।३०।१४)। मोपदसत् क्षयं मा गमत्। ‘कुर्वतो मे मोपदसत्’ (तै० सं० १।६।३।२)। उक्तोऽर्थः। सामर्थ्यं कर्तृ, श्रद्धा वा कर्त्री। ‘स यदि राजोपदस्येत्’ (श० ब्रा० ४।२।२।५)। उपदस्येत् निःशेषमुपयुक्तः स्यात्। राजा सोमः। ‘अनुपदासुकाऽस्य वाग्भवति’ (तै० सं० ६।१।८।५३)। अनुपदासुका ऽनुपक्षयशीला। दह् {उपदह्} दह् (दह भस्मीकरणे)। ‘स य उपदग्धेन हविषा यजते’ (श० ब्रा० ११।४।४।२)। उपदग्धेन ईषद् दग्धेन अवदग्धेन। ‘अशान्तमुपदग्धं च यथा स्वादु न लक्ष्यते’ (सुश्रुत० सूत्र० ४६।४७८)। दा {उपदा} दा (डुदाञ् दाने)। ‘इन्द्रो यज्वने पृणते च शिक्षत्युपेद् ददाति न स्वं मुषायति’ (ऋ० ६।२८।२)। उपददाति दाशते प्रदिशति राति। ‘पुरा त उपेन्द्रो वीर्यं ददौ’ (अथर्व० १९।३४।८)। ‘उत्कृत्य मेषवृषणाविन्द्रायोपददुः’ (रा० गोरे० १।५०।९)। ‘तस्य चोपददौ पुत्रान् सहस्रं क्रतुसंमितान्’ (भा० अनु० १४।८८)। ‘तस्य ते शर्मन्नुपदद्यमाने राया मदेन तन्वा तना च’ (ऋ० ६।४९।१३)। उपदद्यमाने उपदीयमाने। दीयमाने। ते=तवेति तृतीयार्थे षष्ठी। तव=त्वया। उपायनमुपग्राह्यमुपहारस्तथोपदेत्यमरः। ‘बलायोपदाम्’ (वा० सं० ३०।९)। उपदामुपदाया दातारम्। ‘दुर्वासाः सुरवनिताप्तदिव्यमाल्यं शक्राय स्वयमुपदाय’ (नारा० २७।१)। उपदाय उपदामुपहारं कृत्वा। ‘तस्यैवं वितथे वंशे तदर्थं यजतः सुतम्। …भारद्वाजमुपाददुः’ (भा० पु० ९।२०।३५)॥ भारद्वाजनामानं सुतमुपदामकुर्वन्नित्यर्थः। दिश् {उपदिश्} दिश् (दिश अतिसर्जने, दिशिरुच्चारणक्रिय इति भाष्यम्)। ‘अभिधानस्य चोदकेष्वेवञ्जातीयकेष्वभियुक्ता उपदिशन्ति मन्त्रानधीमहे मन्त्रानध्यापयामः मन्त्रा वर्तन्त इति’ ( मी० २।१।३२ शा० भा०)। उपदिशन्ति कथयन्ति। ‘उपदेशं महाप्राज्ञ शमस्योपदिशस्व माम्’ (भा० शां० १७८।५)। उपदिशस्व=कथय ब्रूहि। ‘पुरुषाणां तु पाण्डित्यं शास्त्रेणैवोपदिश्यते’ (मृच्छ०)। उपदिश्यते शिक्ष्यते शिष्यते। ‘नाशिष्यायोपदिश्यते’ (पञ्चत० १।४३० )। उपदिश्यते शिक्षा ऽनुशासनं क्रियते। ‘निष्कामं ज्ञानपूर्वं तु निवृत्तमुपदिश्यते’ (मनु० १२।८९)। उपदिश्यते व्यपदिश्यते कीर्त्यते संज्ञायते समाख्यायते। ‘न द्वितीयश्च साध्वीनां कचिद्भर्तोपदिश्यते’ (मनु० ५।१६२)। उपदिश्यते विधीयते शास्त्रेण। ‘उपदिशति कामिनीनां यौवनमद एव ललितानि’ (सा० द० ) उपदिशति शिक्षयति। ‘स किंमन्त्री यः प्रथमं भूमित्यागं युद्धोद्योगं वोपदिशति’ (हितोप० )। ‘मूर्धानमुपदिशन्’ (श० ब्रा० १०।६।१।११)। उपदिशन् निर्दिशन् ‘ब्राह्मणस्यैव कर्मैतद् उपदिष्टं मनीषिभिः’ (मनु० २।१९०)। उपदिष्टं विहितम्। ‘व्रतं यथोपदिष्टं वै यथावत् पारितं त्वया’ (सावित्र्युप० ४।१६)। उक्तोऽर्थः। ‘पृथूपदिष्टां दुदुहुर्धरित्रीम्’ (कु० १।२)। इयं सा गोरूपधरा पृथिवीत्येवं निर्दिष्टाम् इत्यर्थः। उपदिष्टामादिष्टामिति तात्पर्यमिति तु संस्कृतशार्मण्यकोषः। ‘केनेदमुपदिष्टं ते मृत्युद्वारमपावृतम्’ (रा० ३।४३।४०)। उपदिष्टं वेदितं बोधितम्। ‘उपदिष्टमिहेच्छामि तापस्यम्’ (भा० उ० १७५।४४)। उपदिष्टमनुशिष्टम्। ‘पृषोदरादीनि यथोपदिष्टम्’ (पा० ६।३।१०९)। यथोपदिष्टं यथोच्चारितानि। ‘अनर्थमिममर्थाभं केन त्वमुपदेशिता’ (रा० २।१२।५७)। उपदेशिता उपदिष्टा बोधिता। स्वार्थे णिच्। ‘किं कुलेनोपदिष्टेन शीलमेवात्र कारणम्’ (मृच्छ० ८।२९)। उपदिष्टेन कीर्तितेन। ‘विद्वानेवोपदेष्टव्यो नाविद्वांस्तु कदाचन। नरानुपदिश्याज्ञान् स्थानभ्रष्टाः खगा ययुः’ (हितोप० ३।५)। उपदेष्टव्यः शासितव्यः। ‘अपरिनिष्ठितस्योपदेशस्यान्याय्यं प्रदर्शनम्’ (माल० १)। उपदेशः शिक्षा। ‘उपदेशे ऽजनुनासिक इत्’ (पा० १।३।२)। उपदेश आद्यमुच्चारणम् (आचार्यस्य)। धातुसूत्रगणोणादिनामलिङ्गानुशासनम्। आगमाः प्रत्ययादेशा उपदेशाः प्रकीर्तिताः॥ ‘शब्दानामितरेतरोपदेशः’ (नि० १।२ )। ‘एष आदेशः। एष उपदेशः’ (तै० उ० १।११।४)। ‘न स्थास्यन्त्युपदेशे च शिष्याः’ (भा० वन० १९०।७४)। शिष्याः शास्त्रविधिषु नास्थावन्तो भविष्यन्ति, तान् नानुविधास्यन्ति, नानुवर्त्स्यन्ति। ‘उपदेशं महाप्राज्ञ शमस्योपदिशस्व माम्’ (भा० शा० १७८।५)। उपदेशं लक्षणम्। ‘उपदेश इति विशिष्टस्य शब्दस्योच्चारणम्’ (मी० शा० भा० १।१।५)। दिह् {उपदिह्} दिह् (दिह उपचये)। ‘शिरोगलं कफोपदिग्धम्’ (सुश्रुत० २।३७६।११)। उपदिग्धं विलिप्तम्। ‘लोहानां च मणीनां च मलपङ्कोपदिग्धता’ (का० नी० सा० ७।२४)। ‘मध्वाभदन्ताः सुविभक्तदेहा न चोपदिग्धा न कृशाः क्षमाश्च’ (गजाः) (व० बृ० सं० ६७।१) उपदिग्धा मेदउपचयवन्त उपचिता मेदस्विनः, मेदुराः। ‘पिल्लिकामुपदेहं च नचिरादेव नाशयेत्’ (का० सं० खिल० कुक्कुणचि० श्लो० ४०)। दी {उपदी} दी (दीङ् क्षये)। ‘उपदायो वर्तते’ (पा० ६।१।५० सूत्रे वृत्तिः)। उपदाय ईषत्क्षयः। दीक्ष् {उपदीक्ष्} दीक्ष् (दीक्ष मौण्ड्येज्योपनयननियमव्रतादेशेषु)। ‘नेदिष्ठमुपदीक्ष्य तेन सह यजेरन्’ (का० श्रौ० २५।१३।२७)। उपदीक्ष्य दीक्षयित्वा व्रतमादिश्य। दुष् {उपदुष्} दुष् (दुष वैकृत्ये)। ‘परामृष्टा अप्यसंरक्ता नोपदुष्यन्ति योषितः’ (हरि० ३।५।३९)। नोपदुष्यन्ति न पतन्ति न पतिता भवन्ति। दुह् {उपदुह्} दुह् (दुह प्रपूरणे)। ‘गावः कांस्योपदोहाश्च’ (हरि० ३।१३२।१३)। दृश् {उपदृश्} दृश् (दृशिर् प्रेक्षणे)। ‘उपोदर्शि शुन्ध्युवो न वक्षः’ (ऋ० १।१२४।४)। उपोदर्शि उप समीपे दृश्यते, व्यक्तं दृश्यत इत्यर्थः। ‘न उपादृश्यत च्छन्न आसारेण यथा गिरिः’ (भा० पु० ४।१०।१३)। नोपादृश्यत दृष्टेर्विषयो नाभूत्, न प्राज्ञायत। ‘उप स्तोमान्तुरस्य दर्शथः श्रिये’ (ऋ० ८।२६।४)। पश्यतिर्ज्ञानकर्मा। जानीतमित्यर्थः। ‘अथ बाल्याद् वैष्णवोप्यासीच्छैवतामुपपदर्शयन्’ (राज० ५।४३)। उपदर्शयन् मिथ्या दर्शयन् आभासयन् अपदिशन्। ‘तेषां च कुहकाभिज्ञो ज्ञानित्वमुपदर्शयन्’ (कथा० १९।७५)। उक्तोऽर्थः। ‘चतुष्पाद् व्यवहारोऽयं विवादेषूपदर्शितः’ (याज्ञ० २।८)। उपदर्शितो वर्णितः। ‘निरन्तरशरनिकरधारासम्पातोपदर्शितदुर्दिन–’ (प्र० च० )। उपदर्शितमाविर्भावितमाभासितम्। ‘ततो राज्ञः पुरो मामुपदर्श्य’ (हितोप० )। उपदर्श्य निवेद्य। ‘स य एवं विदुष उपद्रष्टा भवति’ (अथर्व० ११।३।५४)। उपद्रष्टा उप समीपे साक्षात्कर्ता। त्रिभिः साक्षाद् दृष्टं भवति। ‘यश्च ददाति, यस्मै च दीयते यच्चोपद्रष्टा’ (साक्षाद् द्रष्टरि संज्ञायाम् इति सूत्रे भाष्ये)। उपद्रष्टा साक्षी। ‘तस्य मेऽयमग्निरुपद्रष्टा’ (ऐ० ब्रा० ७।२४)। समीपे स्थित्वा साक्षित्वेनावलोकयितेत्यर्थः। ‘उपद्रष्टाऽनुमन्ता च भर्ता भोक्ता महेश्वर’ (गीता० १३।२२)। उक्तोऽर्थः। ‘स कर्मणामुपद्रष्टा भवति’ (आप० श्रौ० १०।१।१।१०)। साध्वसाधुनोः कर्मणोरनुसन्धातेत्यर्थः। ‘न हि पक्षवता न्याय्यं निःस्नेहेन सुहृज्जने। पीड्यमान उपद्रष्टुं शक्तेनात्मा कथं चन’ (भा० आदि० २३३।१२)॥ उपद्रष्टुमुपेक्षितुम्। निःस्नेहेन नितरां स्नेहवता। द्रु {उपद्रु} द्रु (द्रु गतौ)। ‘द्रवन्त्वस्य हरय उप नः’ (ऋ० ४।१६।१)। उपद्रवन्तु उपयन्तु। ‘स्वान्गच्छतु ते मनो अधा पितृँ रुप द्रव’ (अथर्व १८।२।२३)। उपद्रव=उपेहि। ‘उपद्रव पयसा गोधुगोषम्’ (अथर्व० ७।७३।६)। उक्तोऽर्थः। ‘पशून् यजमानस्योप दोद्राव’ (तै० सं० १।५१)। उपदोद्राव उपाद्रवत्, उपाप्लवत, आक्रामत्, जिघांसयाऽभ्यत्वरत। ‘ततो वेगेन महता दानवा मामुपाद्रवन्’ (भा० वन० १६९।२१)। उपाद्रवन् अभ्ययुः। ‘तमुपाद्रवद् उद्यम्य दक्षिणं दोर्निशाचरः’ (रघु० १५।२३)। ‘मिहं बसान उप हीमदुद्रोत्’ (इन्द्रः) (ऋ० २।३०।३)। उक्तोऽर्थः। ‘अविज्ञानाच्च मूढात्मा पुनः पुनरुपाद्रवत्’ (भा० शां० ३०९।४८)। क्लेशवानभूदित्यर्थः। इह द्रवतिरकर्मकः प्रयुक्तः। ‘सव्रीहीणां यावदपासितुं गताः शुकान् मृगैस्तावदुपद्रुतश्रियाम्’ (शिशु० १२।४२)। उपद्रुतश्रियां विहतसम्पदाम् (व्रीहिमतां केदारसमूहानाम्) गता गोपिका;। ‘शरणागतश्च क्षुधार्तश्च शत्रुभिश्चाप्युपद्रूतः’ (हरि० ११५१)। उपद्रुतः पीडितः कदर्थितः, विप्रकृतः। ‘पुंसामसमर्थानामुपद्रवायात्मनो भवेत्कोपः’ (पञ्चत० १।३६८)। उपद्रवोऽस्वास्थ्यम्, आबाधः। ‘मा भूत्ते मन्निमित्तमुपद्रवः’ (कथा० १७।८२)। उपद्रव उपप्लवो विघ्नो दुःखं क्लेशः संङ्कटम् अनिष्टम्। ‘अकृतोप द्रवः कश्चिन्महानपि न पूज्यते। पूजयन्ति नरा नागान् न तार्क्ष्यं नागघातिनम्’ (पञ्चत० १।४७४)॥ उक्तोऽर्थः। ‘विमले च प्रकाशेते विशाखे निरुपद्रवे’ (रा० ६।४।५०)। नीहारादिः कान्तिविघातक उपद्रवः, तद्रहिते इत्यर्थः। ‘अन्नस्योपद्रवं पश्य मृतो हि किमशिष्यति’ (रा० २।१०८।१४)। श्राद्धनिन्दायां वचनम्। उपद्रवो नाशः, दुरुपयोगः, व्यर्थ उपयोगः। ‘पूर्वोद्भवनिमित्तेन योऽपरो जायते गदः। तमुपद्रवमित्याहुरतीसारो यथा ज्वरे’ (का० सं० सूत्र० २७।५८)॥ निगदव्याख्यातम्। ‘तत्रौपसर्गिको यः पूर्वोत्पन्नं व्याधिं जघन्यकालजो व्याधिरुपसृजति स तन्मूल एवोपद्रवसंज्ञः’ (सुश्रुत० १।१२७।१०)। ‘उपद्रवेण जुष्टस्तु व्रणः कृच्छ्रेण सिध्यति’ (सश्रुत० २।३९९।१०)। ‘अविपाकोऽरुचिश्छर्दिनिद्रा कासः सपीनसः। उपद्रवाः प्रजायन्ते मेहानां कासजन्मनाम्’ (वाग्भट० नि० अ० १०)॥ ‘अनृग्यजुरसामा च प्राजापत्य उपद्रवः’ (भा० शां० ६०।४४)। उपद्रवति समीपं गच्छतीत्युपद्रवो दासः शूद्रः। धा {उपधा} धा (डुधाञ् धारणपोषणयोः)। ‘उभोभयाविन्नुप धेहि दंष्ट्रा’ (ऋ० १०।८७।३)। उपधेहि उपरि धेहि। उभा=उभे। दंष्ट्रा=दंष्ट्रे। ‘स वै कपालान्येवान्यतर उपदधाति’ (श० ब्रा० १।२।१।१)। अधिश्रयतीत्यर्थः। ‘वर्चस्या (इष्टकाः) उपदधाति। तद्वानासामुपधानो मन्त्रः’ (पा० ४।४।१२५) इत्यत्र वृत्तिः। उपदधाति चिनोति। ‘तदण्डं दक्षिणत उपधत्ते’ (का० श्रौ० ७।४।३)। उपधत्ते निधत्ते। ‘आरोहोरुमुपधत्स्व हस्तम्’ (अथर्व० १४।२।३९)। उपरि धारय, (शरीरेण) संयोजय। ‘द्वितीयतृतीययोस्तृतीयचतुर्थयोः पादयोरवसानत उपदध्यात् प्रचेतनेति पूर्वस्यां प्रचेतयेत्युत्तरस्याम्’ (आप० श्रौ० ६।३।१३)। ‘सलिले खलु स्वखुराक्रान्ते उपाधत्तावितावनिम्’ (भा० पु० ३।१३।४६)। उपाधत्त=उपर्यदधात्। ‘उपधाय भुजं तस्य लोकनाथस्य सत्कृतम्। कथं नामोपधास्यामि भुजमन्यस्य कस्य चित्’ (रा० ५।२१।१६)॥ उपधास्यामि उपधानं करिष्यामि, तस्योपर्यात्मानं धारयिष्यामि। ‘उप बर्बृहि वृषभाय बाहुम्’ (ऋ० १०।१०।१०)। अत्र यास्कः-उपधेहि वृषभाय बाहुम् इति। ‘उप तेऽधां सहमानाम्’ (ऋ० १०।१४५।६)। अभिभवित्रीमोषधिं शिरस उपधानं करोमीत्याह। ‘अक्ष्णोर्मुखेन्दुमुपधेहि’ (महावीर० ४।५५) उपधेहि सन्निहितं कुरु, सन्निधापय, समीपं प्रापय। ‘वृसीं चोपदध्यात्’ (गो० गृ० ४।२।१५)। उपदध्यात् स्थापयेदिति सत्यव्रतः सामश्रमी। ‘मा… त्वं भर्तारं लोकभर्तारमसद्-धर्ममुपादध’ (रा० २।३५।३०)। उपादध आरोपय प्रापय। ‘तद्धि (अयस्कान्तम्) व्यवहितमपि लोहे स्वां शक्तिमुपदधात्येव’ (व्यक्ति० १ वि०)। उपदधाति सन्निवेशयति। ‘स ह वा आत्मयाजी यो वेदेदं मेऽनेनाङ्गं संस्क्रियते इदं मेऽनेनाङ्गमुपधीयते’ (श० ब्रा० ११।२।६।१३)। उपधीयते प्राप्यते। अङ्गं शरीरम्। ‘वितानमस्योपदधुर्धनैर्घनैः’ (अवदा० जा० ३०।२८)। उपरि धारयामासुरित्यर्थः। ‘(अग्निम्) अधस्तान्नोपदध्याच्च’ (मनु० ४।५४)। खट्वादेरधोऽङ्गारशकट्यादि न स्थापयदित्याह। ‘चित्तज्ञानार्थमुपधास्यति वो राजा’ (कौ० अ० ९।५।२७)। उपधास्यति परीक्षिष्यते। उपधा परीक्षा भवति। ‘शूद्रोहं नाधिकारो मे चातुराश्रम्यसेवने। इति विज्ञानमपरे नात्मन्युपदधत्युत’ (भा० अनु० १६४।१०)॥ नोपदधति छलं न कुर्वन्ति। ‘उप त्मनि दधानो धुर्याशून्’ (ऋ० ४।२९।४)। उपदधानो युञ्जानः। ‘पुरवनितानां मनसि कुसुमशरासनमुपदधानः’ (भा० पु० ५।५।३१)। उपदधानो जनयन्। ‘स ततः पश्यति बुद्ध्याऽऽम्रांश्चापकृष्यमाणान्न्यग्रोधांश्चोपधीयमानान्’ (स्थानिवत्सूत्रे अथवा कार्याविपरिणामाद्वा सिद्धम् इति वार्तिके भाष्ये)। उपधीयमानान्। आरोप्यमाणान्। ‘अविद्ययाऽऽत्मन्युपधीयमाने’ (भा० पु० ५।५।६) उपधीयमाने आच्छाद्यमाने आव्रियमाणे। ‘प्रथमैरुपधीयमानः शकारः’ (ऋ० प्रा० ४२)। वर्गप्रथमैरभ्यवहितः सन्परः शकार इत्यर्थः। ‘पात्री स्फ्योपहिता’ (का० श्रौ० २।३।२८ )। स्फ्यस्योपरि निहितेत्यर्थः। ‘प्राणे हीमान्यङ्गान्युपेव हितानि’ (श० ब्रा० ६।१।२।१५)। उपहितानि स्थितानि। ‘पुष्पं प्रवालोपहितं यदि स्यात्’ (कु० १।४४)। प्रवालस्य विद्रुमस्योपरि निहितमित्यर्थः। ‘क्रिया हि वस्तूपहिता प्रसीदति’ (रघु० ३।२९)। वस्तुनि द्रव्ये भव्ये पात्रभूते उपहिता ऽऽहिता। क्रिया शिक्षा। ‘शाल्योदनपिण्डमकुथितमविदग्धं रजतभाजनोपहितं वर्षति देवे बहिष्कुर्वीत’ (सुश्रुत० सूत्र० ४५।५)। उपहितमुपरि निहितम्। ‘यदराज्ञि राजवदिहार्घ्यमुपहितमिदं मुरद्विषि’ (शिशु० १५।१५)। उपहितमर्पितम्। तदुपहितकुटुम्बः=तदर्पितकुटुम्बभारः। ‘उपहितं शिशिरापगमश्रिया मुकुलजालमशोभत किंशुके’ (रघु० ९।३१)। उपहितमर्पितं दत्तम्। ‘व्रीहीन् जिहासति सितोत्तमतण्डुलाढ्यान्। को नाम भोस्तुषकणोपहितान् हितार्थी’ (प्र० च० २।२२)॥ उपहितान् छन्नान्। ‘उपहितशोभां तूर्णमायादयोध्याम्’ (भट्टि० २।५५)। (छत्रध्वजपताकाभिः) आरोपितशोभाम्। ‘यदा तु भाग्यक्षयपीडितां दशां नरः कृतान्तोपहितां प्रपद्यते’ (मृच्छ० १।५१)। अन्तकेन जनितामन्तकनिमित्ताम् इत्याह। ‘अर्थोपहितया वाचा मारीचो वाक्यमब्रवीत्’ (रा० ३।३१।३७, ३।३५।४०)। अर्थोपहितया ऽर्थसंहितया। ‘व्यराजत सभामध्ये हेम्नीवोपहितो मणिः।’ (भा० उ० ९४।५३)। उपहितः प्रत्युप्तः। ‘व्यक्तं त्वमप्युपहितः पाण्डवैः पापदेशज’ (भा० कर्ण० ४०।४६)। उपहित उपजप्त इति नीलकण्ठः। उपजपित इति तु संस्कारवत्स्यात्। स्पश इति प्रेषित इति वार्थः। ‘निवेशनं च कुप्यं च क्षेत्रं भार्या सुहृज्जनः। एतान्युपहितान्याहुः सर्वत्र लभते पुमान्’ (भा० शां० १३९।८६)॥ उपहितानि उपमित्राणि। अनन्तरपूर्वे पद्ये मित्राणि निरूपितानि निसर्गजानि, इह तद्भिन्नानि तत्सदृशान्युच्यन्त इति स्थान उपहितशब्दः उपमित्रमाह। ‘शमनस्यानुरूपं मे पाण्डवोपहितं त्वया’ (भा० भीष्म० १२०।४८)। उपहितमुपधानं दत्तम्। ‘अधिजानु बाहुमुपधाय’ (शिशु० ९।५४)। उपधाय उपरि निधाय। ‘कटुकमिदं भेषजं मधुनोपधाय देह्यातुराय’ (इति वयम्)। उपधाय आच्छाद्य। ‘उपेत्य धीयते यस्मादुपधेति ततः स्मृता। उपाय उपधा ज्ञेया तयाऽमात्यान् परीक्षयेत्’ (का० नी० सा० ४।२६)॥ निगदव्याख्यातम्। ‘अयशोभिर्दुरालोके कोपधा मरणादृते’ (शिशु० १९।५८)। उपधा उपायः। ‘अलोऽन्त्यात् पूर्व उपधा’ (पा० १।१।६५)। उपधा धर्माद्यैर्यत् परीक्षणम् इत्यमरः। ‘अमात्यानुपधातीतान् पितृपैतामहाञ्शुचीन्’ (रा० २।१००।२६, भा० सभा० ५।४३)। वञ्चनारहितानित्यर्थः। उपधा उत्कोच इति तिलके रामः। तमतीतान् तदग्राहिण इति च सः। ‘श्रिता ब्रह्मोपधा विप्राः खादन्ति क्षत्रियान्भुवि’ (भा० अनु० १५२।१७)। उपधा छलम्। ब्रह्म वेदो यज्ञो वा। ‘उपधाभिश्च यः कश्चिन्परद्रव्यं हरेन्नरः। ससहायः स हन्तव्यः प्रकाशं विविधैर्वधैः’ (मनु० ८।१९३)॥ उपधाः छलानि, छद्मानि। ‘पञ्चोपधाव्यतीतांश्च कुर्याद्राजार्थकारिणः’ (भा० शां० ८३।२२)। उक्तोऽर्थः। ‘मायोपधा देवितारोऽत्र सन्ति’ (भा० सभा० ५८।१४)। मायामुपदधतीति मायोपधाः कपटपुरस्कारशीलाः। ‘चिकित्सा तु नैष्ठिकी या विनोपधाम्।’ (चरक० शारीर० १।९२)। उपधा तृष्णा। ‘त्यागः सर्वोपधानां च सर्वदुःखव्यपोहकः’ (चरक० शारीर० १।९३)। उक्तोऽर्थः। ‘औषधेयं काष्ठम्।’ उपधिरेवौपधेयम्। उपधीयत इत्युपधी रथाङ्गम् इति पा० ५।१।१३ सूत्रे वृत्तिः। ‘सूतोपधावाप्तमिदं तवास्त्रम्’ (भा० कर्ण० ४२।८)। सूतोपधौ सूतत्वपिधाननिमित्ते। ‘तस्यैवं वर्तमानस्य सौबलेन जिहीर्षता। राष्ट्राणि धनधान्यं च प्रयुक्तः परमोपधिः’ (भा० उ० ६५।५८-५९)॥ उपधिश्छलम्। ‘विदधति सोपधि सन्धिदूषणानि’ (कि० १।४५)। उपधिश्छलं कैतवं व्याजः। ‘दानं नैकसुखोपधानसुमुखं सन्मित्रमात्यन्तिकम्’ (अवदा० कुल्माषपिण्डीजातके श्लो० २१)। सुखोपधानं सुखजननम्। ‘विशेषफलोपधानाभावात्’ (पा० ६।३।३९ सूत्रे सि० कौ०)। उपधानं जननम्। ‘दक्षिणार्धे कपालोपधानम्’ (का० श्रौ० ५।८।१५)। ‘यदासन्द्यामुपधाने’ (अथर्व० १४।२।६५)। उपधानं शिरःप्रतिश्रयः। ‘सोपधानाः प्रासादाः’ (वि० पु० ४।२।९७)। ‘दत्तवेतनभक्तं दत्तायुधपरिच्छदम्। दत्तोपधानं च तदा बलमासीद् महाभुज’ (भा० वन० १५।२१)॥ दत्तोपधानं कृतविशेषम्। उपधानमुपाधिः। ‘मया तु तयो र्दुरात्मनोरुपधानीकृता दृष्टपूर्वास्ते दीनाराः स्थगिताः’ (तन्त्रा० २।३)। ‘अशेत भूमौ सह पाण्डुपुत्रैः पादोपधानीव कृता कुशेषु’ (भा० आदि० १९२।१०)। पादोपधानी पादस्पर्शं लभमानेत्यर्थः। ‘हृदयदेशेऽस्योर्ध्वाङ्गुलिं पाणिमुपदधाति’ (आश्व० गृ० १।२१।७)। उपदधाति समीपे स्थापयति। ‘भावदोष उपधाऽदोषोऽनुपधा’ (वै० सू० ६।२।४)। निगदव्याख्यातम्। ‘यथा प्रधिर्यथोपधिर्यथा नभ्यं प्रधावधि’ (अथर्व० ६।७०।३)। प्रधिर्नेमिः, तत्समीपे धीयत इत्युपधिः, नेमिसम्बद्धोऽराणां सम्बन्धको वलयः। धाव् {उपधाव्} धाव् (धावु गतिशुद्ध्योः)। ‘विश्वेषां त्मना शोभिष्ठमुपेव दिवि धावमानम्’ (ऋ० ८।३।२१)। उपधावमानम् अभित्वरमाणम्। ‘अथैनमुवाच वरुणं राजानमुपधाव’ (ऐ० ब्रा० ७।१४)। उपधाव प्रार्थयस्व, शरणं याहि। ‘तं यद्युप वा धावेयुरुभयं वेच्छेरन्’ (ऐ० ब्रा० ५।४)। उपधावनं समाश्रयणमिति षड्गुरु०। उपधावनमुपद्रव इति गोविन्दस्वामी। ‘क्वचिदातपोदकनिभान् विषयानुपधावति’ (भा० पु० ५।१४।६)। मृगतृष्णासदृशान् विषयानभित्वरत इत्यर्थः। सर्वत्र प्रसिद्धव्यपदेशपरीहारेण नूतनकल्पितेनाभिधानेनाभिधेयमर्पयति। तदस्य कवेः शीलम्। ‘पार्ष्णिग्राहेण हरिणा समेनाप्युपधावनैः’ (भा० पु० ७।२।६)। उपधावनैरुपासनाभिः प्रार्थनाभिः शरणीकरणैः। धूप् {उपधूप्} धूप् (धूप सन्तापे)। ‘धूमकेतौ सप्तर्षीनुपधूपयति’ (सति) (कौ० सू० ९३।१२७)। धूमेनावृण्वति सति। तमसाऽऽच्छादयति सति। ‘पावकार्चिषः सधूमा निष्पेतुः। ताभिर्नागलोक उपधूपिते’ (भा० आदि० ८१५)॥ उपधूपिते सन्तप्ते। धृ {उपधृ} धृ (धृञ् धारणे)। ‘यत्र स्थूणा हिरण्मयी मणिरत्नमयी चान्या प्रासादमुपधारयत्’ (भा० वि० १७६५)। उपधारयत् उपाधारयत् अवाष्टभ्नात्, अवालम्बत। ‘मेखलाभ्रमनिष्कासगवाक्षान्नोपधारयेत्’ (कात्या० स्मृ०)। नोपधारयेत्=न निरुन्ध्यात्। ‘तांस्तु गायत्र्य इत्युपधारयेत्’ (ऋक् प्रा० १७।३)। उपधारयेत् अवधारयेत्, निश्चिनुयात्, जानीयात्, विद्यात्। ‘तमस्तदुपधारयेत्’ (भा० शां० २८५।३१)। ‘तद्वचनमपि धीयमानं न सम्यगुपधारयामास’ (अवदा० )। नोपधारयामास नावधारयामास, न निश्चिकाय। ‘इदं दुर्गं महाघोरं तीर्णमेवोपधारय’ (भा० द्रोण० ११९।१७)। उपधारय जानीहि। ‘न करिष्यसि चेदेवं मृतां मामुपधारय’ (भा० आदि० २१४।३०)। ‘एतद्योनीनि भूतानि सर्वाणीत्युपधारय’ (गीता ७।६)। ‘तथा सर्वाणि भूतानि मत्स्थानीत्युपधारय’ (गीता ९।६)। ‘दर्शनादेव रामस्य हतं मामुपधारय’ (रा० ३।४१।१८)। ‘पिपासा चा बुभुक्षा वा ग्लानिश्चिन्तापि वानघ। न मन्दारवने वीर भवतीत्युपधारय’ (हरि० २।८६।६०)॥ अत्र सर्वत्रोदितचर एवार्थः। ‘अचिन्त्यकल्पं नृपतेस्तं शोकमुपधारयन्’ (रा० २।१८।७)। उपधारयन् निश्चितं जानानः। ‘उपधार्य वचस्तस्या भगवान् भक्तवत्सलः’ (भा० पु० १।८।११)। उपधार्य श्रुत्वा। शील उपधारण इति धातुपाठः। उपधारणमभ्यासः, परिचय इत्येक इति क्षीरतरङ्गिण्यां स्वामी। धृष् {उपधृष्} धृष् (त्रिधृषा प्रागल्भ्ये)। ‘सोऽपूयत। तं देवा नोपाधृष्णुवन्’ (तै० सं० ६।४।७।३१)। उपसङ्ग्रहीतुं नाशक्नुवन् इत्यर्थः। स सोमः। ‘तानेव वज्रानुद्यतानसुरा नोपाधृष्णुवन्’ (जै० ब्रा० १।१२४)। नोपाधृष्णुवन् उपैतुं नोदसहन्त। ‘अथ हैतत् कर्मोपदधर्ष’ (श० ब्रा० ९।५।२।१)। अस्मै कर्मण उत्सेहे, एतत्कर्मोपक्रमितुं प्रजगल्भे। धे {उपधे} धे (धट् पाने)। ‘अन्याऽन्यावत्समुपधापयेते’ (ऋ० १।९५।१)। उपेत्य पाययेते इत्यर्थः। ध्मा {उपध्मा} ध्मा (शब्दाग्निसंयोगयोः)। ‘तं (अग्निं) प्रजापतिरेतेन साम्नोपाधमत्’ (पञ्च० ब्रा० १३।३।२२)। उपाधमद् अवीजयत्। ‘यदीमह त्रितो दिव्युपध्मातेव धमति’ (ऋ० ५।९।५)। उक्तोऽर्थः। यदीमह=यद् ईम् अह। ‘नाग्निं मुखेनोपधमेत्’ (मनु० ४।५३)। ‘(अग्निः) नानुपध्मातो नानुपज्वलितो ज्वलति’ (श० ब्रा० ११।८।३।७)। अनुपध्मातः=अधुतः, अधूतः। ‘ततः शङ्खमुपाध्मासीत्’ (भा० वि० ४६।२१, वि० पु० ५।३०।२)। उपाध्मासीत् अपूरयत्। लुङि रूपम्। ‘पूतिरज्जुरुपध्मानी पूतिं सेनां कृणोत्वमूम्’ (अथर्व० ८।८।२)। उपध्मानी उपरि निःश्वसती। उपरि फूत्कुर्वती। ध्वंस् {उपध्वंस्} ध्वंस् (ध्वंसु अवस्रंसने गतौ च)। ‘कृत्यापिशाचरक्षःक्रोधाधर्मैरुपध्वस्यन्ते’ (सुश्रुत० १।२१।१४)। उपध्वस्यन्ते उपद्रूयन्तेऽसकृदुपेयन्ते, पोड्यन्ते। ‘इन्द्रस्य रूपं समृद्ध्यै सावित्रमुपध्वस्तम्’ (तै० सं० २।१।६।३)। उपध्वस्तो विभिन्नवर्णः, बहुबिन्दुचितशरीर इति भट्टभास्करः। नद् {उपनद्} नद् (णद अव्यक्ते शब्दे)। ‘कृकवाकूपनादिताः’ (मार्गाः) (रा० २।२८।१०)। उपनादिताः प्रतिध्वनिताः। नम् {उपनम्} नम् (णम प्रह्वत्वे शब्दे च)। ‘उपैनं सहस्रं नमति’ (ऐ० ब्रा० २२।९) उपनमिः स्वयं प्राप्त्यर्थ इति षड्गुरुशिष्यः। उपनमति स्वयं प्राप्नोतीत्यर्थः। ‘यदैवैनं कदा च यज्ञ उपनमेदथाग्नी आदधीत’ (श० ब्रा० २।१।३।९)। यज्ञ उपनमेत्=यज्ञस्याजिहीर्षा स्यात्, यष्टुं कामोऽस्योपतिष्ठेत। ‘वमलं राज्याय सन्तं राज्यं नोपनमेत्’ (तै० सं० २।१।३।४)। नोपनमेन्न विन्देत्। ‘यं कामो नोपनमेदग्निमेव कामं स्वेन भागधेयेनोपधावति’ (तै० सं० २।२।३।१)। ‘उप माऽदो नमतु’ (वा० सं० २६।२)। ‘मत्संभोगः कथमुपनमेत्स्वप्नजोपि’ (मेघ० १२)। ‘अकृच्छ्रलङ्ध्याः पन्थानो वल्लभातिथयो गृहाः। उपानमन्गच्छतोऽस्य सत्क्रियाश्च पदे पदे’ (राज० ३।२२४)॥ उक्तोऽर्थः। ‘स यद्येनं मनसाऽभिध्यातः। यज्ञो नोपनमेत्’ (श० ब्रा० १२।६।१।३)। नोपनमेन्न सिध्येत्। ‘अभ्याशो ह यदेनं साधवो धर्मा आ च गच्छेयुरुप च नमेयुः’ (छां० उ० २।१।४)। उपनमेयुर्भोग्यत्वेनोपतिष्ठेयुरिति शङ्करः। अभ्याशः क्षिप्रम्। ‘दुर्बलमभिजातं प्रकृतयः स्वयमुपनमन्ति’ (कौ० अ० ८।२।२३)। उपनमन्ति प्रणता भवन्ति, विधेयतां गच्छन्ति। ‘(पिण्डान्) कुमार्या उपनामयेत्’ (गो० गृ० २।१।३)। उपनामयेत् समीपे स्थापयेत्। ‘द्विजगुरुदरिद्रमित्रप्रव्रजितोपनतसाध्वनाथाभ्युपगतानाम्’ (सुश्रुत० सूत्र० २।५)। उपनतः संनिधाने प्रणतः। ‘कस्यात्यन्तं सुखमुपनतं दुःखमेकान्ततो वा’ (मेघ० १११)। उपनतं प्राप्तम्। ‘अनुपास्यति कथं बाष्पदूषितं परलोकोपनतं जलाञ्जलिम्’ (रघु० ८।६८)। ‘इति चोपनतां क्षितिस्पृशं कृतवानासुरपुष्पदर्शनात्’ (रघु० ८।८१)। उपनतां शरणागताम्। ‘भद्रासनादुपनतं पदपल्लवाग्रं संवाहयति’ (चम्पूभा० ८।३३)। उपनतमधः प्रसारितम्। ‘अग्नेरर्धं प्रत्युपनतं यूपस्य कुर्याद् बहिष्टान्निनतम्’ (भा० श्रौ० ७।८।११)। उपनतम्=प्रवणं निम्नम्। ‘दण्डेनोपनतं शत्रुमनुगृह्णाति यो नरः’ (भा० आदि० १४०।८३)। उपनतमुपनमितं नामितं न्यग्भावितं, वशे कृतं विधेयीकृतम्। ‘स्वयमुपहतः, विप्रकृतः… दण्डेनोपनतः… इति भीतवर्गः’ (कौ० अ० १।१४।३)। दण्डेनोपनतो बलाद् वैतसीं वृत्तिं ग्राहितः। ‘तस्मिन्दण्डोपनतचरितं भेजिरे लोकपालाः’ (रघु० १७।८१)। उक्तोऽर्थः। ‘मांसं म उपनतिः’ (वा० सं० २०।१३)। उपनमन्ति प्रवणा भवन्ति भूतानि यत्र सा उपनतिः। ‘उपनामुक एनं यज्ञो भवति’ (श० ब्रा० २।२।४।१४)। अस्याभिमुखो भवतीत्याह। तत्सान्निध्यमाप्नोतीति वा। नह् {उपनह्} नह् (णह बन्धने)। ‘वृष्णो अश्वस्य सन्दानमपि वृष्ट्यै त्वोपनह्यामि’ (तै० सं० २।४।७।२)। उपनह्यामि नह्यामि बध्नामि। ‘गुल्मं तमुपनाहयेत्’ (चरक० चि० ५।४१)। तत्र लेपं दद्यादित्यर्थः। पुरटोपनद्ध०। हेमप्रत्युप्त०। ‘अथ राजानं क्रीत्वा द्वेधोपनह्य परिवहन्ति’ (श० ब्रा० ५।४।५।१५)। उपनह्य बद्ध्वा। ‘उपनह्य परैर्वैरं ये मां नित्यमुपासते’ (भा० उ० १४६।१२)। ‘सस्नेहकिण्वलवणैरुपनाहः प्रशस्यते’ (चरक० सुत्र० १४।३५)। उपनाहो बहलो लेपः। ‘उत्कारिकोपनाहैश्च स्वेदयेन्मृदुभिः क्षणम्’ (चरक० चि० १७।८०)। ‘शोफयोरुपनाहं कुर्यादामविदग्धयोः’ (सुश्रुत० २।५।२१)। उक्तोऽर्थः। ‘देवानां भाग उपनाह एषः’ (अथर्व० ९।४।५)। उपनाहो भारः। ‘उपनाहो ऽवगाहश्च परिषेकस्तथाष्टमः’ (का० सं० सूत्र० स्वेदा० २३।२६)। उपनाहः स्वेदप्रकारः। उपनाहो निबन्धनम् इत्यमरः। निबध्यन्ते स्मिन्निति निबन्धनम्। यत्र तन्त्र्यो निबध्यन्ते तस्य वीणाया ऊर्ध्वभागस्य उपनाह इति संज्ञा। ‘सोमोपनहनमाहर’ (श० ब्रा० ३।३।२।३)। ‘प्रेष्यति च सोमोपनहनमाहर’ (का० श्रौ० ७।७।१)। सोम उपनह्यते बध्यते यस्मिंस्तत्सोमोपनहनं वस्त्रम्। नाथ् {उपनाथ्} नाथ् (नाथृ नाधृ याच्ञोपतापैश्वर्याशीःषु)। ‘माणवकमुपनाथति, अङ्ग पुत्रकाधीष्व’ (पा० २।३।५५ सूत्रवृत्तौ प्रत्युदाहरणम्)। उपनाथति याचते उपच्छन्दयति। राजानमुपनाथति। याचते प्रार्थयते। नी {उपनी} नी (णीञ् प्रापणे)। ‘देवेभ्यो दैव्यः शमितोप हव्यं त्रिधा समक्तं नयतु प्रजानन्’ (ऋ० २।३।१०)। उपनयतु प्रापयतु। ‘तमृचो मनुष्यलोकमुपनयन्ते’ (प्रश्नोप० ५।३)। ‘प्रजाः स्वं वशमुपनयते’ (श० ब्रा० १।३।४।५)। ‘अयोऽभेद्यमुपायेन द्रवतामुपनीयते’ (का० नी० सा० ११।४७)। उपनीयते प्राप्यते। ‘स शुचीन्यन्नपानानि गुणवन्ति च राघवे। अर्घं चोपानयत्’ (रा० गोरे० २।४७।१३)॥ उपानयत् आर्पयत् न्यवेदयत्। ‘हरये स्वदेहमुपानयत्’ (रघु० २।५९)। ‘उपनिन्युर्महाभागा दुहितृत्वाय जाह्नवीम्’ (हरि० १।३२।४७)। उक्तोऽर्थः। ‘रज्ज्वेव पुरुषो बद्ध्वा कृतान्तेनोपनीयते’ (रा० ५।३५।३)। उपनीयत आत्मसमीपं प्राप्यते। ‘उपनय रथं यावदारोहामि’ (शा०)। उक्तोऽर्थः। ‘नेयं कर्मोपयुक्तं पुरुषमुपनयति किन्त्वकर्तारमभोक्तारमीश्वरम्’ (प्र० च० )। उपनयति सम्पादयति। ‘मदीयं न्यासमुपनय’ (मृच्छ०)। प्रत्यर्पयेत्यर्थः। ‘समिधमाहर सोम्य उप त्वा नेष्ये’ (छां० उ० ४।४।५)। आत्मानमाचार्योकुर्वंस्त्वां स्वसमीपं प्रापयिष्यामीत्यर्थः। ‘जातमात्रं मुनेः पुत्रं विधिनोपानयत्तदा’ (भा० शां० ३२४।१९)। शिष्यत्वेनाभ्युपैत्। ‘कर्मकरानुपनयते’ (पा० १।३।३६ सूत्रे वुत्तौ)। भृतिदानेनात्मसमीपं प्रापयतीत्यर्थः। ‘आचार्य उपनयमानो ब्रह्मचारिणं कृणुते गर्भमन्तः’ (अथर्व० ११।५।३)। ‘अन्धा यथान्धैरुपनीयमानाः’ (भा० पु० ७।५।३२)। इहोपेन नार्थः। अनुकार्ये मूल औपनिषदेपि नैव दृश्यते। नीयमाना इत्येवार्थः। ‘भीमा जाया ब्राह्मणस्योपनीता’ (ऋ० १०।१०९।४)। उपनीता देवैः समीपे स्थापितेति सायणः। उपनीता वशे कृता, स्वीकृताऽऽत्मीया कृतेत्यन्ये। ‘नीलस्य राज्ञः सर्वेषामुपनीतश्च सोऽभवत्’ (भा० सभा० ३१।३०)। उपनीतः स्वीकृत इति नीलकण्ठः। ‘इमे सभायामुपनीतशास्त्राः’ (भा० सभा० ६७।३६)। उपनीतशास्त्रा अध्यापितशास्त्राः। ‘सर्वरसान् धान्यानि च सङ्ग्रहमुपनीय’ (व० बृ० सं० ४१।४)। संग्रहमुपनीय=सङ्गृह्य। सङ्ग्रहावस्थां प्रापय्येति त्वक्षरार्थः। ‘न ब्राह्मणं ब्रह्मचर्यमुपनीय मिथुनं (=मैथुनम्) चरेत्’ (श० ब्रा० ११।५।४।१६)। ब्रह्मचर्यं प्रापय्य, ब्रह्मचारिणं कृत्वा, शिष्यत्वेन विधिवत् परिगृह्येत्यर्थः। ‘तान्हानुपनीयैवैतदुवाच’ (छां० उ० ५।११।७)। अनुपनीय उपनयनमकृत्वा। उपनयनं पादयोः प्रणिपातनम्। ‘जनस्थाने वसद्भिस्तु भवद्भी राममाश्रिता। प्रवृत्तिरुपनेतव्या किं करोतीति तत्त्वतः’ (रा० ३।५४।२६)॥ प्रवृत्तिरुपनेतव्या वार्ताऽऽहार्या। ‘समिद्भैक्षे सप्तरात्रमचरितवान् ब्रह्मचारी पुनरुपनेयो भवति’ (गो० गृ० १।२।६)। पुनरुपनयनविधिना संस्कार्यो भवतीत्यर्थः। ‘गर्भाष्टमे ब्राह्मण उपनेयः’ (पा० गृ० ६।६।८४)। उक्तोऽर्थः। ‘तथा मरणानुस्मृतिवर्णेऽनित्यताकथायामप्युपनेयम्’ (अवदा० अयोगृहजा०)। पञ्चावयवन्याये यश्चतुर्थ उपनयो नाम स वक्तव्य इत्यर्थः। ‘प्रतिज्ञाहेतूदाहरणोपनयनिगमनानि पञ्चावयवा न्यायस्य। तथा चायमित्युपनयस्याभिनयः। संभोगोपनयैर्नृणाम्’ (भा० वन० २।२४)। उपनयैः=समर्पणैः। ‘धारासारोपनयनपरा नैगमाः सानुमन्तः’ (विक्रम० ४।१३)।** उपनयनं समर्पणम्। धारासार आसारवद् वर्षम्। अविच्छिन्नसन्तानो धनोपहारश्च।** ‘अश्वस्य पुरस्ताल्ललाट उपनये बन्धनीयः’ (वा० सं० २४।१ महीधरभा०)। तत्र उपनये इति सप्तम्यन्तः पाठः स्थितः। तत्र ललाटमुपनय इत्यनर्थान्तरम्। नुद् {उपनुद्} नुद् (णुद प्रेरणे)। ‘द्रुतमरुदुपनुन्नैः …अम्बुवाहैः’ (शिशु० ४।६८)। उपनुन्नैरर्वाक् प्रेरितैः। पद् {उपपद्} पद् (पद गतौ)। ‘उपानृत्यंश्च राजानं नृत्यगीतविशारदाः’ (रा० ७।४२।२०)। उपानृत्यन् समीपेऽनृत्यन्। ‘ये स्मान्पुरोपनृत्यन्त मूढा गौ र्गौरिति’ (भा० शल्य० ५९।७)। उक्तोऽर्थः। ‘यमुपनृत्यन्ति शतशोऽप्सरोगणाः’ (हरि० १४१५५)। उदितचर एवार्थः। ‘उपगीतोपनृत्तश्च गन्धर्वाप्सरसां गणौः’ (भा० उ० १२३।४)। प्रत्यये विशेषो नार्थे। ‘क्षेत्रं हि रसवच्छुद्धं कर्मणैवोपपादितम्। ऋते वर्षान्न कौन्तेय जातु निर्वर्तयेत् फलम्’ (भा०)॥ उपपादितं सम्पादितं साधितं कृतम्। कर्मणा कर्षणेन वाप्यादिजलदानेन च। नृत् {उपनृत्} नृत् (नृती गात्रविक्षेपे)। ‘उपेदहं धनदां… श्येनो न वसतिं पतामि’ (ऋ० १।३३।२)। उपपतामि उपाप्नोमि उपैमि। उपेदहम्=उप इद् अहम्। पद् {उपपद्} पद् (पद गतौ)। ‘वत्सो धारुरिव मातरं (कृत्या)तं प्रत्युपपद्यताम्’ (अथर्व० ४।१८।२)। उपपद्यतां प्राप्नोतु उपद्रवतु, अभियातु। ‘अहिंस्युपपद्यते स्वर्गम्’ (व० ध० २९।३)। उपपद्यते प्राप्नोति उपैति। ‘कृपाच्छारद्वताच्छूरः सर्वास्त्राण्युपपत्स्यते’ (भा० सौ० १६।१४)। प्राप्स्यतीत्यर्थः। ‘वेदाक्षहृदयं कृत्स्नमहं सत्यपराक्रम। उपपद्यस्व कौन्तेय प्रसन्नोहं भवामि ते’ (भा० वन० ७९।१९)। उपपद्यस्व प्राप्नुहि। शिक्षस्वेत्यर्थः। ‘प्रतिषेद्धा हि पापस्य यदा लोकेषु विद्यते। तदा सर्वेषु लोकेषु पापकृन्नोपपद्यते’ (भा० आदि० १८०।९)॥ नोपपद्यते न लभ्यते, न विद्यते। ‘नतदावर्तते राजन्नस्त्रं द्विर्नोपपद्यते’ (भा० द्रोण० २००।२७)। द्विर्नोपपद्यते पुनर्न लभ्यते, न प्रतिलभ्यते। ‘यमुनातटमुपपेदे’ (पञ्चत० )। आससादेत्यर्थः। ‘कामं दृष्टा मया सर्वा विश्वस्ता रावणस्त्रियः। नहि मे मनसः किञ्चिद् वैकृत्यमुपपद्यते’ (रा० ५।११।४०)॥ उपपद्यते उत्पद्यते जायते। ‘अथ चेन्मानुषे लोके कदाचिदुपपद्यते’ (भा० अनु० १४४।५९)। ‘कथं शरीरं च्यवते कथं चोपपद्यते’ (भा० आश्व० १७।२)। ‘अभितः स्वैः शुभैः पुण्यैः पापैर्वाप्युपपद्यते’ (भा० आश्व० १७।३०)। अभितः सद्यः। उपपद्यते जायते। ‘पाद्यमर्घ्यं तथातिथ्यं वने यदुपपद्यते’ (रा० २।९१।२)। उपपद्यते जायते लभ्यते वा। ‘यदा च कार्यमस्माकं भवद्भिरुपपत्स्यते’ (भा० आदि० १४५।१७)। उपपत्स्यते जनिष्यते भविष्यति। कार्यं प्रयोजनम्। ‘अतिस्नेहो ह्यकाले च व्यसनायोपपद्यते’ (रा० ६।२१।३४)। उपपद्यते जायते कल्पते। ‘दुष्टं पन्थानमासाद्य यो मोहादुपपद्यते। आत्मनो बलमविज्ञाय तदन्तं तस्य जीवितम्’ (भा० शां० १३९।७८)॥ ‘उपसर्जनं प्रधानस्य धर्मतो नोपपद्यते’ (मनु० ९।१२१)। नोपपद्यते न युज्यते न सम्बध्यते। उपसर्जनं क्षेत्रजः पुत्रः। धर्मतो धर्मेण (पितुः क्षेत्रिणः)। ‘परा त्वत्तो गतिर्वीर पृथिव्यां नोपपद्यते’ (रा० ३।६।२०)। नोपपद्यते न संभवति। ‘त्वदन्यः संशयस्यास्य च्छेत्ता न ह्युपपद्यते’ (गीता० ६।३९)। ‘दार्शं चेत्पूर्वमुपपद्येत’ (खा० गृ० १।२।२)। ‘अन्यदुप्तं जातमन्यद् इत्येतन्नोपपद्यते’ (मनु० ९।४०)। ‘निःसङ्गस्य ससङ्गेन कूटस्थस्य विकारिणा। आत्मनो ऽनात्मना योगो वास्तवो नोपपद्यते’ (भा० आदि० १९६।१३ इत्यत्र नीलकण्ठस्य सुभाषितम्)। उक्तोऽर्थः। ‘क्लैब्यं मा स्म गमः पार्थ नैतत्त्वय्युपपद्यते’ (गीता० २।३)। नोपपद्यते न युज्यते, तवानुरूपं न भवति। ‘मा विषादं गमस्तस्मान्नैतत्त्वय्युपपद्यते’ (भा० वन०)। उक्तोऽर्थः। ‘असन्धेयमिति ह विश्वामित्र उपपपाद’ (ऐ० ब्रा० ७।१७)। युक्तिभिरुपपादितवानित्यर्थः। ‘स मे कपिश्रेष्ठ सलक्ष्मणं प्रियं सयूथपं क्षिप्रमिहोपपादयः’ (रा० ५।३७।६८)। उपपादय प्रापय उपनय मदन्तिकं नय। ‘रथमुपपादय’ (वेणी० २)। उपपादय सज्जी कुरु। अश्वैर्योजयेति त्वक्षरार्थः। ‘अन्नार्थी तं त्वमन्नेन समांसेनोपपादय’ (भा० आदि० १७६।२९)। उपपादय योजय। तस्यार्थ उपकल्पय। ‘ताश्च रोगप्रकृतयो रसान्सम्यगुपयुञ्जानमपि पुरुषमशुभेनोपपादयन्ति’ (चरक० सूत्र० २८।७)। ‘अनुतिष्ठेत्समारब्धमनारब्धं प्रयोजयेत्। अनुष्ठितं च सद्वृत्त्या विशेषेणोपपादयेत्’ (का० नी० सा० ११।५७)॥ उपपादयेत् योजयेत। सदाचरणेनानुष्ठिते कर्मणि वैशिष्ट्यं प्रकर्षमादधीत। तस्योपस्कुर्वीतेति वाक्यार्थः। ‘आत्मानं प्रथमं राजा विनयेनोपपादयेत्’ (का० नी० सा० १।२५)। ‘उपांशुदण्डेन हि मां बन्धनेनोपपादयेत्’ (रा० ४।५५।१०)। उक्तोऽर्थः। ‘समद्यान्यन्नपानानि भूयिष्ठं चोपपादयेत्’ (का० सं० चि० मदात्ययचि० श्लो० ४८)। उपपादयेत् साधयेत्। ‘यस्तु दोषवतीं कन्यामनाख्यायोपपादयेत्’ (मनु० ९।७३)। उपपादयेत् (विवाहे) दद्यात्। ‘वेदतत्त्वार्थविदुषे ब्राह्मणायोपपादयेत्’ (मनु० ३।९६)। ‘सर्वस्वं वेदविहुषे ब्राह्मणायोपपादयेत्’ (मनु० ११।७६)। ‘दक्षिणाश्चोपपाद्यन्तां याज्ञिकेभ्यः पृथक् पृथक्’ (मात्स्य० पु० १७८।७३)। ‘काम्यकर्मफलं लब्ध्वा गुरूणामुपपादयेत्’ (भा० शां० १९३।१५)। अर्पयेत्, निवेदयेत्। ‘अप्सु प्रवेश्य तं दण्डं वरुणायोपपादयेत्’ (मनु० ९।२४४)। इहापि दानमेवार्थः, उत्तरार्धे ब्राह्मणे प्रतिपादयेदिति श्रुतेः। ‘(देशं) दक्षिणाप्रवणं प्रयत्नेनोपपादयेत्’ (मनु० ३।२०६)। उपपादयेत् सम्पादयेदिति कुल्लूकः। अनुसन्दधीत मार्गेदित्यन्ये। ‘नाश्विनावार्तं भेषजेनोपपादयेताम्’ (चरक० वि० ३।३८)। चिकित्सेताम् उपचरेतामित्यर्थः। ‘आस्थापनवमनविरेचनैस्तदहरेवोपपादयेद् उपपादनीयश्चेत्स्यात्’ (चरक० वि० ७।१९)। ‘अर्श प्रभृत्यधीमांसं छेदेनोपपादयेत्’ (चरक० चि० ५। )। उक्तोऽर्थः। ‘प्रयाण उपपद्यमाने’ (आश्व० गृ० १।८।१)। याने संभवति सतीत्यर्थः। ‘आजुहाव ततो नाम्ना तदन्नमुपपादयन्’ (भा० आदि० १६३।५)। उपपादयन् प्रापयन् समर्पयन्। ‘अविघ्नमस्तु ते देवकार्यमुपपादयिष्यतः’ (रघु० ११।९१)। उपपादयिष्यतः साधयिष्यतः। ‘तेन मे विप्रयोगोऽयमुपपन्नस्त्वया सह’ (भा० आदि० १२१।२७)। उपपन्नः प्राप्त उपनतः, जातः संवृत्तः। ‘तस्मै स विद्वान् उपपन्नाय प्राह’ (वे० सा०)। उपपन्न उपसन्नः शिष्यत्वेनोपेतः। ‘शिष्यवत्त्वां नु पृच्छामि उपपन्नोस्मि तेऽनघ’ (भा० आदि० ११९१)। ‘तद्भगवन्तमुपपन्नाः स्मः शिष्यत्वेन’ (सुश्रत० सूत्र० १।२)। उक्तचर एवार्थः। ‘यथोपपन्नमाहारं तस्मै प्रादाज्जनाधिपः’ (भा० अनु० ५२।२८)। यथोपपन्नं यथाप्राप्तम्। यादृशं लब्धमित्यर्थः। ‘भाषिकस्वरो वोपपन्नमन्त्रोपदेशात्’ (का० श्रौ० १।८।१७)। उपपन्नः (संहितास्वरेण) युक्तः। ‘उपपन्नो गुणैरिष्टैः रूपवानश्वकोविदः’ (भा० वन० ५३।१)। ‘नहि सामोपपन्नानां प्रहर्ता विद्यते क्वचित्’ (रा० ४।५९।१७)। ‘सृजेः श्रद्धोपपन्ने कर्तर्येवेति वाच्यम्’ (पा० ३।१।६३ सू० वा०)। श्रद्धोपपन्ने श्रद्धया युक्ते। ‘श्रद्धेव साक्षाद् विधिनोपपन्ना’ (रघु० २।१६)। सत्त्वबुद्ध्युपपन्नो व्यसनग्रस्तमानसः। ‘श्रीभिः षण्ड इव स्त्रीभिरलसः परिभूयते’ (का० नी० सा० १४।२०।८)। ‘ब्रवीतु भगवान्नीतिमुपपन्नो स्म्यहं प्रभो’ (भा० शां० १०५।४)। उपपन्नः पौरुषेण युक्त इत्यर्थः। ‘उपपन्ना त्वया भैमी त्वं च भैम्या महीपते’ (भा० वन० ७६।३९)। उपपन्ना सदृशीत्यर्थः। ‘उपपन्ना हि दारेषु प्रभुता सर्वतोमुखी’ (शा० ५।२६)। उपपन्ना युक्ता, समुचिता, स्वाभाविकी, सिद्धा। ‘कामकारो महाप्राज्ञ गुरूणां सर्वदाऽनघ। उपपन्नेषु दारेषु पुत्रेषु च विधीयते’ (रा० २।१०१।१८)॥ उपपन्नाः समताः। शरणं गताः पराधीना इति चाक्षरार्थः। ‘पुरुषः कैश्च कर्मभिः। उपपन्नान् सुखान्भोगानुपाश्नाति’ (भा० अनु० १४४।५८)। ‘छेद्यभेद्यलेख्यव्यधनैरुपपन्नैरुपपाद्य कर्णम्’ (सुश्रुत० १।५६।२०)। उपपन्नैरौपयिकैः। ‘कथं चिन्मृगशावाक्षी विश्वासमुपपादिता’ (रा० ५। )। उपपादिता प्रापिता। ‘भ्रात्रा सुनाभेन तदोत्सवे कृते सा शङ्कराभ्याशमथोपपादिता’ (वामन० पु० ५३।३५)। ‘एतस्य हि पिता नागश्चिकुरो नाम मातले। नचिराद्वैनतेयेन पञ्चत्वमुपपादितः’ (भा० ५।१०३।२४)। उक्तोऽर्थः। ‘उपपादितमद्येह चिरकालान्मनोगतम्’ (भा० वन० ११।२८)। उपपादितं साधितम्। ‘तत्तथैवोपपादितम्।’ (भा० पु० ११।६।२१)। ‘त्वया सह गदायुद्धं त्रिदशैरुपपादितम्’ (भा० शल्य० ५६।४०)। उपपादितं साधितम्, जनितम्। ‘सहन्ते पापमात्रोपपादितां दुःखवह्निकणिकाम्’ (हर्ष०)। उक्तोऽर्थः। ‘तत्सुषेणमतं कार्यं देशकालोपपादितम्’ (रा० ४।४३।६६)। देशकालोचितमित्यर्थः। ‘जघने लक्षणं देव्याः केनेदमुपपादितम्’ (बृ० क० म०)। उपपादितं साधितं निर्मितं कृतम्। ‘देशमात्राकालोपपादितैः। भेषजैः’ (चरक० सूत्र० १।६१)। उपपादितैः कल्पितैः, साधितैः। ‘रक्षःकपीन्द्रैरुपपादितानि… जलानि…’ (रघु० १४।८)॥ उपपादितानि उपनीतानि। ‘उपायनानि पश्यन् पुलिन्दैरुपपादितानि’ (रघु० १६।३२)। उपपादितानि समर्पितानि उपहृतानि। ‘अक्षयोऽयं निधी राज्ञां यद्विप्रेषूपपादितम्’ (याज्ञ० १।३१५)। उपपादितं दत्तम्। ‘यवाढकः पितुर्गुहे ब्राह्मणायोपपादितः’ (बृ० श्लो० सं० ४।१०९)। उक्तोऽर्थः। ‘केऽमीत्यनेन पदेन वाच्यमस्पष्टमभिदधता प्रतीयमानं वस्त्वक्लिष्टमनन्तमर्पयता का छाया नोपपादिता’ (ध्वन्या० लो० ३।३८)। उपपादिता उत्पादिता। ‘यादृशं तूप्यते बीजं क्षेत्रे कालोपपादिते’ (मनु० ९।३६)। ग्रीष्मादिकाले वर्षादिना संस्कृत इति कुल्लूकः। ‘उताब्रह्मचारी यथोपपादमूत्रपुरीषो भवति’ (नास्याचमनकालो विद्यते) (आप० ध० २।६।२५) इत्यत्रोज्ज्वलायां समुद्धृतं वचनम्)। यथोपपादं यथासंभवम्। यथाप्राप्तम्। ‘आसीनः पितृभ्यो दद्याद्यथोपपादमितरान्’ (गो० गृ० १।४।१४)। उक्तोऽर्थः। इतरानिति द्वितीया त्वपभ्रंशोऽसह्यः। ‘कार्श्यं येन त्यजति विधिना स त्वयैवोपपाद्यः’ (मेघ० ३०)। उपपाद्यः साध्यो विधेयो निर्मेयः। ‘नित्यं च समचित्तत्वमिष्टानिष्टोपपत्तिषु’ (गीता० १३।९)। उपपत्तिः प्राप्तिः। ‘मुदं विषादः शरदं हिमागमस्तयो र्विवस्वान् सुकृतं कृतघ्नता। प्रियोपपत्तिः शुचमापदं नयः श्रियः समृद्धा अपि हन्ति दुर्नयः’ (तन्त्रा० ३।१०।१४३)॥ उक्तोऽर्थः। ‘मनः समाधाय जयोपपत्तौ’ (रा० ४।३।३९)। उपपत्तिर्लब्धिः। ‘अचिन्तितेन कामानामुपपत्तिर्नराधिप’ (हरि० २।९१।८)। ‘देहोपपत्तये भूयस्तमेव प्रत्यपद्यत’ (भा० पु० १०।५५।१)। कामः कर्ता। तं वासुदेवम्। देहोपपत्तिः शरीरप्राप्तिः। ‘स्वार्थोपपत्तिं प्रति दुर्बलाशः’ (रघु० ५।१२)। उक्तोऽर्थः। ‘अथोपपत्तिं छलनापरोऽपराम्’ (शिशु० १।६९)। उपपत्तिर्जन्म। ‘मनुष्याणां तु मध्याह्ने प्रदद्यादुपपत्तिभिः’ (भा० अनु० २३।२)। उपपत्तिः प्रतिपत्तिः। उपपत्तिभिः=आदरादिभिः। ‘प्रियेषु यैः पार्थ विनोपपत्तेः’ (कि० ३।५२)। विनोपपत्तेः=अकारणम्, अहेतुकम्। ‘देवि सोपपत्तिकमभिहितम्’ (नागा० ५)। सोपपत्तिकं युक्तियुक्तम्। ‘उपपत्तिमदूर्जिताश्रयं नृपमूचे वचनं वृकोदरः’ (किं० २।१)। उक्तोऽर्थः। ‘नोपपत्त्या न वा युक्त्या त्वसद् ब्रूयादसंशयम्’ (भा० शां० २७५।८)। ‘उपपत्त्योपलब्धेषु लोकेषु समो भव’ (भा० शां० २८८।११)। उपपत्तिः समापत्ति र्यदृच्छा दैवयोगः। लोकेषु विषयेषु। ‘सत्येन हि स्थितो धर्म उपपत्त्या तथा नरे’ (भा० शां० १००।२)। उपपत्तिर्मरणनिश्चयः। ध्रुवो मृत्युरिति भिया धर्मश्चर्यत इति भावः। ‘यावन्मानुष्यके शक्यमुपपादयितुम्।’ कादम्बर्यां तारापीडस्य देवीं प्रत्युक्तिः। उपपादयितुं साधयितुम्।** ‘अपि त्वां न लभेत्कर्ण राज्यलम्भोपपादनम्’ (भा० उ० १४२।२)। उपपाद्यते साध्यते ऽनेनेत्युपपादनं साधनमुपायः। ‘अधिकरणं त्वेकन्यायोपपादनम्’ (हारा०)। उपपादनं साधनं युक्त्यादिभिः स्थापनम्। ‘परहितसुखोपपादनपरः’ (अवदा० कुम्भजा० )। उपपादनं साधनम्। ‘उपपादुका देवनारकाः’ (हारा०)। स्वयंजन्मान इत्यर्थः। ‘दिव्योपपादुका देवाः’ (अमरः)। दिव्यजन्मान इत्यर्थः। ‘उपपादुकं सत्त्वम्’ (पा० ३।२।१५४ सूत्रे वृत्तौ)। पीड् {उपपीड्} पीड् (पीड अवगाहने)। ‘उपरुध्यारिमासीत राष्ट्रं चास्योपपीडयेत्’ (मनु० ७।१९५)। उपपीडयेत् कदर्थयेत्, उत्सादयेत्। ‘पार्श्वोपपीडं शेते’ (पा० ३।४।४९ सूत्रे वृत्तौ)। पार्श्वयो र्निपीड्येत्यर्थः। पा {उपपा} पा (पा पाने)। ‘यद्युपपाय्यमानो न पिबेत्’ (आप० श्रौ० ९।१८।११)। उपपाय्यमान उपनीय पाय्यमानः, अपां समीपे नीतः सन्पानं कार्यमाणः। पृच् {उपपृच्} पृच् (पृची सम्पर्के)। ‘वीरेषु वीराँ उप पृङ्धि नस्त्वम्’ (ऋ० २।२४।१५)। उपपृङ्धि सम्पृक्तान्कुरु। पौत्रानपि लभेमहीत्यर्थ इति सायणः। ‘उप क्षत्रं पृञ्चीत हन्ति राजभिः’ (ऋ० १।४०।८)। उपपृञ्चीत आत्मनि सम्पृक्तं कुर्यात्। वर्धयेदिति भावः। क्षत्रं बलम्। ‘उपेदमुपपर्चनमासु गोषूप पृच्यताम्’ (ऋ० ६।२८।८)। उपपर्चनमाप्यायनमिति सायणः। गर्भाधानमित्यन्ये साम्प्रतिकाः। उपपृच्यतां समीपे निधीयताम्। ‘उपेन्नु मघवन्भूय इन्नु ते दानं देवस्य पृच्यते’ (तै० सं० १।४।२२)। **यजमानस्यात्यन्तं समीपे सम्बध्यत इत्यर्थः। यजमानेन हवि र्दीयत इत्युक्तं भवति। देवस्य दातुस्ते दानं यजमानं प्रति पृच्यते (संनिकृष्यते) इत्युवटमहीधरौ’ (वा० सं० ३।३४)। ‘यौवने जीवानुपपृञ्चती जरा’ (अथर्व० १८।४।५०)। उपपृञ्चती (जीवैः) सम्प्रयुज्यते। प्रच्छ् {उपप्रच्छ्} प्रच्छ् (प्रच्छ ज्ञीप्सायाम्)। ‘उपपृच्छामहे गत्वा विदुरं च महामतिम्’ (भा० सौ० २।३३)। उपेत्य प्रक्ष्याम इत्यर्थः। ‘सोऽहं पितुर्नियोगात्त्वामुपप्रष्टुमिहागतः’ (भा० शां० ३२६।१२)। उक्तोऽर्थः। प्लु {उपप्लु} प्लु (प्लुङ् गतौ)। ‘अथवा यथैवान्यान्यपि पदकार्याण्युपप्लवन्ते रुत्वं जश्त्वं चैवेदमपि पदकार्यमुपप्लोष्यते’ (न पदान्तद्विर्वचनेति सूत्रे भाष्ये)। उपप्लवन्ते प्राप्नुवन्ति। ‘तस्यातिमात्रेणोरः क्षण्यते। तस्योरः क्षतमुपप्लवते’ (चरक० नि० ६।४)। उपप्लवते व्याप्नोति। ‘तानि तान्यङ्गान्युपप्लवन्ते तेषु महाकषायेषु’ (चरक० सूत्र० ४।२०)। उपप्लवन्त आवर्तन्ते पुनः पुनः पठ्यन्त इत्यर्थः। ‘तानेतान् साम गायमानान् वागुपाप्लवत’ (पञ्च० ब्रा० १२।५।१४)। ‘उपाप्लवत उपागच्छत् अर्थाच्च तात धर्माच्च तव बुद्धिरुपप्लुता’ (भा० उ० ४९।२५)। उपप्लुता भ्रष्टा। उपप्लुतेक्षणः=अश्रुपूर्णनयनः। ‘जगदालोक्य तत् तादृगुक्तोपप्लवाप्लुतम्’ (यो० वा० ६।२ १३४।१३६)। उपप्लव आप्लाबे निमग्नमित्याह। ‘समुद्रोपप्लुतास्तत्र लोका भूरादयो नृप’ (भा० पु० ८।२४।७)। पूर्वोदित एवार्थः। ‘पौलस्त्योपप्लुता हरिम्।…अभिजग्मुः’ (रघु० १०।५)। उपप्लुताः पीडिताः। उपद्रुता इति त्वक्षरार्थः। ‘उपप्लुतमघौधेनात्मानं नावबुध्यसे’ (रा० २।७।१४)। उक्तोऽर्थः। ‘आर्तांमुपप्लुतां दीनां निमग्नां शोकसागरे’ (भा० आश्व० ६९।११)। ‘भवतो द्यूतदोषेण सर्वे वयमुपप्लुताः’ (भा० वन० ५२।१३)। उपप्लुताः कदर्थनां प्राप्ताः। ‘उपप्लुतमिवादित्यं सधूममिव पावकम्’ (भा० आश्व० ११।२)। उपप्लुतमुपरक्तं सोपरागं ग्रहग्रस्तम्। ‘उपप्लुतं यथा सोमं संशुष्कमिव सागरम्’ (भा० द्रोण० ४९।१८)। उक्तोऽर्थः। ‘कुर्यामहं जितः कर्म स्वयमात्मन्युपप्लुते’ (भा० सभा० ६५।२८)। उपप्लुतो जितः। ‘जीवन्पुनः शश्वदुपप्लवेभ्यः प्रजाः प्रजानाथ पितेव पासि’ (रघु० २।४८)। उपप्लव उपद्रवः, विघ्नः। ‘कच्चिन्न वाय्वादिरुपप्लवो वः श्रमच्छिदामाश्रमपादपानाम्’ (रघु० ५।६)। उपप्लवो बाधकः। ‘उपप्लवाय भूतानां धूमकेतुरिवोत्थितः’ (कु० २।३२)। उपप्लवो विनाशः। ‘वनोपप्लवः।’ वनव्यसनं दावादिकृतो वनविनाशः। ‘चन्द्रमिवोपप्लवान्मुक्तम्’ (विक्रम० १।११)। उपप्लव उपरागो ग्रहणम्। ‘उपप्लवविनिर्मुक्तां मूर्ति चान्द्रमसीमिव’ (कथा० १६।१०५)। ‘उपप्लवांस्तथा घोराञ् शशिनस्तेजसस्तथा’ (भा० शां० ३०१।३६)। उक्तोऽर्थः। ‘यथा त्वमस्मान्भजसे वर्तमानान् उपप्लवे’ (भा० द्रोण० ११०।६५)। उपप्लवे विमर्दे। ‘मायया विभ्रमच्चित्तो न वेद स्मृत्युपप्लवात्’ (भा० पु० १०।८४।२५)। स्मृत्युपप्लवः स्मृतिभ्रंशः स्मृतिप्रमोषः। ‘विकल्पो वस्तुनिर्भासादसंवादादुपप्लवः’ (सर्व० द० सं० पृ० ४४)। उपप्लवो भ्रमः। ‘प्रतिलक्ष्यं लक्षणोपप्लवः।’ लक्षणभेदः। ‘गन्धर्वाणामुपप्लवे’ (भा० आदि० १३९।२०)। उपप्लव आस्कन्दः। ‘उत्सार्य जनं युद्धमासीदुपप्लवे बलिनोः संयुगे’ (भा० सभा० २३।२५)। उपप्लवे युद्धभूमौ। ‘निषेधवाक्यानां व्यक्तिपक्षे विनिगमनाविरहादुपप्लवः’ (प्रदीपोद्द्योते)। उपप्लवो ऽध्यास इति नानार्थसंक्षेपे केशवः। ‘नृपा उपप्लविनः परेभ्यो धर्मोत्तरं मध्यममाश्रयन्ते’ (रघु० १३।७)। उपप्लविनो भयवन्त इति मल्लिः। आपन्ना इति परे। बन्ध् {उपबन्ध्} बन्ध् (बन्ध बन्धने)। ‘त्वमग्ने यातुधानानुपबद्धाँ इहावह’ (अथर्व० १।७।७)। उपबद्धान् रज्ज्वादिबद्धहस्तपादाद्यवयवान्। ‘तस्यै हावि र्द्व्युरणा शयन उपबद्धाऽऽस’ (श० ब्रा० ११।५।१।१)। अन्तिके बद्धा उपबद्धा। ‘नामधेयमपि गुणफलोपबन्धेनार्थवत्’ (मी० १।४।१।२ शा० भा०)। उपबन्धो योगः सम्बन्धः। ‘चोदनागुणेषु क्लृप्त्युपबन्धाभ्याम्’ (का० श्रौ० १।८।२२)। उपबन्धो योगः। इह संख्यायोगः। ‘बन्धोपबन्धपतनोत्थित–’ (चौर० ४८)। बन्धः पङ्कजासनादिः। उपबन्ध एतत्प्रभेदः। ‘अपि वा सीमेत्यनर्थकमुपबन्धमाददीत’ (नि० १।७।३)। ‘अपि वाधीयाने युरुपबन्धः’ (नि० १।८।१)। उपबन्धः प्रत्ययः, नामकरणः। बृह् {उपबृह्} बृह् (बह उद्यमने)। ‘उप बर्बृहि वृषभाय बाहुम्’ (ऋ० १०।१०।१०)। उपबर्हणं कुरु (आलिङ्गनाय)। उपोद्यच्छ परिष्वङ्गायेत्याह। ‘श्यावाश्वस्तुताय या दोर्वीरायोपबर्बृहत्’ (ऋ० ५।६१।५) उक्तोऽर्थः। उपधानं तूपबर्हः स्यात् इत्यमरः। ‘वेद आस्तरणं ब्रह्मोपबर्हणम्’ (अथर्व० १५।३।७)। ‘चित्तिरा उपबर्हणम्’ (ऋ० १०।८५।७)। ‘आः’ इत्यस्ते र्लङि प्रथमपुरुषैकवचने रूपम्। ईडागमो न कृतः। ‘पुराण्यासन्दी सोपवर्हणा’ (श० ब्रा० १३।८।४।१०)। उक्तोऽर्थः। ‘क्षां दासायोपबर्हणीं कः’ (ऋ० १।१७४।७)। उपबर्हणी शय्या। बृह् {उपबृह्} बृह् (बृह वृहि बृद्धौ)। ‘घण्टास्वनेन तान्तादानम्बिकोपबृंहयत्’ (मार्क० पु० ५७।६४)। अवर्धयत्, स्फीतानकरोत्। ब्रू {उपब्रू} ब्रू (ब्रूञ् व्यक्तायां वाचि)। ‘द्विता यदीं …नमस्यन्त उपवोचन्त भृगवः’ (ऋ० १।१२७।७)। उपवोचन्त उपेत्य ब्रुवन्ति। ‘तं मेधेषु प्रथमं देवयन्तीर्विश उप ब्रुवते’ (ऋ० १।७७।३)। स्तुतिभिरुपेत्य कथयन्तीति। ‘(द्यावापृथिवी)। उप ब्रुवे नमसा यज्ञे अस्मिन्’ (ऋ० १।१८५।७)। उपब्रुवे उपेत्य स्तौमि। ‘इन्द्रं वृत्राय हन्तवे पुरुहूतमुप ब्रुवे’ (अथर्व० २०।१९।५)। उक्तोऽर्थः। ‘स्वस्तये वायुमुप ब्रवामहै’ (ऋ० ५।५१।१२)। उपब्रुवामहै स्तुमः। ‘इयं नार्युप ब्रूते लाजानावपन्तिका’ (अथर्व० १४।२।६३)। उपब्रूते प्रार्थयते। ‘यस्त्वा देवि सरस्वत्युपब्रूते धने हिते’ (ऋ० ६।६१।५)। उपेत्य स्तौति। ‘तनूपानं परिपाणं कृण्वाना यदुपोचिरे सर्वं तदरसं कृधि’ (अथर्व० ५।८।६)। उपोचिरे उपोदुः, उपावदन्, आत्मानं प्रेरितवन्त इति वा। अयं चान्त्योपि न न रोचते नोऽर्थः। कृति प्रत्यये तदुपलम्भात्। यथा–वेषि ह्यध्वरीयतामुपवक्ता जनानाम् ( ऋ० ४।९।५)। हविर्दानलक्षणे कर्मणि वचनेन प्रयोक्ता प्रेरक इत्यर्थः। भुज् {उपभुज्} भुज् (भुज पालनाभ्यवहारयोः)। ‘उप वयं तं भुञ्जामः’ (छां० उ० ४।११।२)। उपभुञ्जामः=उपभुञ्ज्मः=पालयामः। ‘न भोक्ष्ये न च पानीयमुपभोक्ष्ये कथं चन’ (भा० शां० २७।२५)। उपोऽर्थे नान्तरं करोति। यथाऽश्नात्युपाश्नाती समानार्थौ तथा भुज्युपभुजी अपि। भू {उपभू} भू (भू सत्तायाम्)। ‘उप मामुच्चा युवति र्बभूयाः’ (ऋ० १०।१८३।२)। उपबभूयाः=उपेत्य भूयाः। ‘अस्मिन्यज्ञ उप भूय इन्नु मेऽविक्षोभाय परिधीन् दधामि’ (तै० ब्रा० ३।७।६।७)। ‘अस्या ऊ षु ण उप सातये भुवः’ (ऋ० १।१३८।४)। उपभुवः=समीपे भव, सहायो भव। ‘यः कल्याणगुणाञ्ज्ञातीन् द्वेषान्नोपबुभूषति’ (भा० शां० ३५१४)। सहायभावमुपगन्तुं नेच्छति साचिव्यं न चिकीर्षति। भृ {उपभृ} भृ (भृञ् भरणे, भृञ् धारणपोषणयोः)। ‘उपभृद् इति स्रुज्विशेषः। इमानि च रूपान्तराणि स्रुचः–खादिरः स्रुवः, पर्णमयी जुहूः, आश्वत्थी उपभृत्, वैकङ्कती ध्रुवा। एतद्वै स्रुचां रूपम्’ (श० ब्रा० १।३।२।२)। मद् {उपमद्} मद् (मदी हर्षे)। ‘यथेदमप्येतर्हि ज्ञातीनां यं गरिष्ठे (कर्मणि) युञ्जन्ति तमुपमदन्ति’ (श० ब्रा० १।४।२।१)। उपमदन्ति स्तुवन्ति। मन् {उपमन्} मन् (मन ज्ञाने, मनु अवबोधने)। ‘वचो वः समवेतार्थं तातैतदुपमन्महे।’ (भा० पु० उत्तरार्धे १०।८५।२२)। उपमन्महे प्रतीमः, जानीमः। नार्थ उपेन। उपस्य चेहैव मनुतिना योगो नेतरत्र। मन्त्र् {उपमन्त्र्} मन्त्र् (मत्रि गुप्तपरिभाषणे)। ‘तामुभय उपमन्त्रयाञ्चक्रिरे’ (श० ब्रा० १।४।१।३४)। उपमन्त्रयाञ्चक्रिरे स्वैरं मन्दमन्दं निमन्त्रयाञ्चकिरे। ‘तमुपामन्त्रयन्त’ (शां० ब्रा० १।२)। उपामन्त्रयन्त आह्वयन्। ‘उशना वै काव्यो ऽसुराणां पुरोहित आसीत् तं देवाः कामदुघाभिरुपामन्त्रयन्त’ (पञ्च० ब्रा० ७।५।२०)। उपच्छन्दयामासुरित्यर्थः। ‘प्रियामनुगतः कामी बचोभिरुपमन्त्रयन्’ (भा० पु० ९।१८।३५)। उपमन्त्रयन् उपमन्त्रयमाणः, उपच्छन्दयन् प्रसादयन्, अनुनयन्। ‘तस्मिन्कृते तदा देवी कीचकेनोपमन्त्रिता। सदेष्णा प्रेषयामास’ (भा० वि० १५।९)॥ उपमन्त्रिता प्रार्थिता उपच्छन्दिता। ‘उपमन्त्रणं रहस्युपच्छन्दनम्’ (पा० १।३।४७ सूत्रे वृत्तौ)। ‘हसनामुपमन्त्रिणः’ (ऋ० ९।११२।४)। उपमन्त्रिणो नर्मसचिवा इति सायणः। हसनामित्यत्र वाचमित्यध्याहार्यम्। मस्ज् {उपमस्ज्} मस्ज् (टुमस्जो शुद्धौ)। ‘उपमङ्क्ष्यति स्या (=सा पृथिवी) सलिलस्य मध्ये’ (श० ब्रा० १३।७।१।१५)। ** उपमङ्क्ष्यति निमङ्क्ष्यति।** मा {उपमा} मा (माङ् माने)। ‘उप नो वाजान् मिमीहि’ (अथर्व० २०।३७।११)। उपमिमीहि प्रयच्छ। ‘अस्मभ्यं चित्राँ उप माहि वाजान्’ (ऋ० ४।२२।१०)। उक्तोऽर्थः। ‘पूर्वीष्ट इन्द्रोपमातयः पूर्वीरुत प्रशस्तयः’ (ऋ० ८।४०।९)। उपमातयो दानानीति सायणः। ‘का अस्य पूर्वीरुपमातयो ह’ (ऋ० ४।२३।३)। उक्तोऽर्थः। ‘अस्मभ्यं चित्राँ उप माहि वाजान्’ (ऋ० ४।२२।१०)। उपमाहि देहि। मान् {उपमान्} मान् (मानेर्जिज्ञासायां सनि मीमांस इति धातुः)। ‘तस्य नोपमीमांसाऽस्ति’ ( श० ब्रा० ११।४।२।१२)। उपमीमांसा विचारणा शङ्का विमर्शः। मुच् {उपमुच्} मुच् (मुच्लृ मोक्षणे)। ‘आसन्द्या उपानहा उपमुञ्चते’ (श० ब्रा० ५।५।३।७)। आसन्द्याश्चतुष्किकायाश्चरणाववतार्योपानहोर्धरत इत्याह। बध्नातीत्यक्षरार्थः। प्रायेणात्रार्थ आङ्पूर्वस्य मुचेः प्रयोगः प्रतिपूर्वस्य वा। वाक्ये चरणशब्दस्य चाप्रयोगः। ‘कार्ष्णीं उपानहावुपमुञ्चते’ (तै० सं० ५।४।४।१७)। मुद् {उपमुद्} मुद् (मुद हर्षे)। ‘ब्रह्माहुतीरुपमोदमानम्’ (तै० ब्रा० ३।१२।३।३)। मृ {उपमृ} मृ (मृङ् प्राणत्यागे)। ‘तूष्णीमेवेत्याभ्यवेत्योपमारयति’ (श० ब्रा० २।५।२।४६)। अप्सु निमज्जयतीत्यर्थः। मृज् {उपमृज्} मृज् (मृजू शुद्धौ)। ‘एतं मृजन्ति मर्ज्यमुप द्रोणेष्वायवः’ (ऋ० ९।१५।७)। उपमृजन्ति निष्पीडयन्ति आस्फालयन्ति। ‘अथ यदुपमार्ष्टि तत्पितृषु चौषधीषु च जुहोति’ (श० ब्रा० २।३।१।१९)। उक्तोऽर्थः। मृद् {उपमृद्} मृद् (मृद क्षोदे)। ‘यदा नाभूद्रतान्तोऽस्य (शङ्करस्य) गतेष्वब्दशतेष्वपि। तदा तदुपमर्देन चकम्पे भुवनत्रयम्’ (कथा० २०।७३)॥ उपमर्दोऽवपीडनम्। ‘अन्यासु तावद् उपमर्दसहासु भृङ्ग। लोलं विनोदय मनः सुमनोलतासु’ (सा० द० )। उपमर्दो बाधः। ‘अन्यतरोपमर्देन ह्यन्यतरद् बुद्धावारोहति’ (शा० दी० पृ० ११४)। उक्तोऽर्थः। ‘हयहस्तिकरीषैश्च उपमर्दः कृतो भृशम्’ (रा० २।११७।३)। उपमर्दो भूमेरशुचिता। ‘…नावदिष्यत्स्वयं यदि। अभविष्यदिदं शास्त्रं पाणिनीयोपमर्दकम्’ (कथा० ७।१२)। उपमर्दकमुत्सादकम्। म्लुच् {उपम्लुच्} म्लुच् (म्लुचु गतौ)। ‘स तत एवौषधीनां मूलान्युपमुम्लोच’ (श० ब्रा० १।२।५।८)। मूलेष्वन्तर्दध इत्यर्थः। यज् {उपयज्} यज् (यज देवपूजासङ्गतिकरणदानेषु)। ‘स्त्रियश्चोपयजेरन्’ (पा० गृ० २।१७।१८)। उपयजेरन् बलिकर्म कुर्युः। यत् {उपयत्} यत् (यती प्रयत्ने)। ‘इमं स पाप्मा नोपयतते’ (श० ब्रा० ८।५।१।७)। नोपद्रवति नोपैतीत्यर्थः। यम् {उपयम्} यम् (यम उपरमे)। ‘अन्तरिक्षेणोपयच्छामि’ (श० ब्रा० १४।२।१।१७)। गृह्णामीत्यर्थः। ‘उपयच्छोपयमनीः’ (श० ब्रा० ९।२।३।१)। उक्तोऽर्थः। ‘स्वं शाटकान्तमुपयच्छति’ (पा० १।३।५६ सूत्रे भाष्ये)। ‘कोपात्काश्चित् प्रियैः प्रत्तमुपायंसत नासवम्’ (भट्टि० ८।३३)। उदितचर एवार्थः। ‘निर्मृज्योपयच्छति’ (कौ० सू० ४२।१-५)। स्वीकरोतीत्यर्थः। ‘तानि मृत्युः श्रमो भूत्वोपयेमे’ (श० ब्रा० १४।४।३।११)। उपयेमे स्वीचकार, वशे चकार, स्वायत्तान्यकार्षीत्। ‘परस्य भार्यामुपयच्छति’ (काशिका)। दासीत्वेन परिगृह्णातीत्यर्थः। ‘नाभ्रात्रीमुपयच्छेत’ (नि० ३।५)। उपयच्छेत उद्वहेत्, परिणयेत्। ‘बुद्धिरूपशीललक्षणसम्पन्नामरोगामुपयच्छेत’ (आश्व० गृ० १।५।३)। उक्तोऽर्थः। ‘एतास्तिस्रस्तु भार्यार्थे नोपयच्छेत्तु बुद्धिमान्’ (मनु० ११।१७२)। उक्तचर एवार्थः। संविशेदिति तु कोषकृन्मोनियर्। ‘आत्मानुरूपां विधिनोपयेमे’ (कु० १।१८)। उपयेमे परिणिनाय। ‘अथैनामुपयच्छते’ (हिरण्य० गृ० १९।३)। अवकिरते मिथुनी भवतीत्यर्थः। ‘बर्हिषोपयम्योदङ् पर्यावृत्त्य प्राचीनदण्डयोदीचीनदण्डया वा स्रुचा’ (भा० श्रौ० ६।१३।८)। बर्हिषि निधायेत्यर्थः। ‘प्रथमायां त्रिरनूकायामुपयमनीभिरुपयम्य हरति’ (आप० श्रौ० ७।२।६)। उपयम्य गृहीत्वा। ‘अथोपयन्त्रा सदृशेन युक्ताम्’ (रघु० ७।१)। उपयन्त्रा वरेण। ‘कौमारापूर्ववचने’ (पा० ४।२।१३) इत्यत्र आद्य उपयन्तरि प्रत्ययः, द्वितीय उपयतायामिति विवेक इति बालमनोरमा। तत्रोपयन्तेति वोढारं पतिमाचष्टे। ‘कन्या त्वजातोपयमा’ (सा० द०)। उपयमो विवाहः। ‘निबन्धः खल्वेकग्रन्थोपयमोऽर्थानाम्’ (३।२।४३ न्यायभाष्ये)। एकग्रन्थोपयताः खल्वर्था अन्योन्यस्मृतिहेतवः (इति च तत्रैव)। उपयमो निबन्धः प्रतिपादनम्। ‘विभाषोपयमने’ (पा० १।२।१६)। उपयमनं विवाहः। ‘इत्यभ्रातृकाया उपयमने प्रतिषेधः’ (नि० ३।५।५ दुर्गवृत्तौ)। उक्तोऽर्थः। ‘दक्षिणत उदङ्ङासीन ऋत्विगुपयमनं कारयेत्’ (लौ० गृ० १५।३)। उक्तोऽर्थः। दातृप्रतिग्रहीतृसम्बन्धं कारयेदित्यर्थ इति देवपालः। भक्षणसाधनो य उपयमनाख्यः पात्रविशेष इति अथर्व० ७।७७।३ ‘योअश्विनोश्चमसो देवपानः’ इत्यत्र सायणभाष्यम्। ‘उद्यच्छन्तीध्ममुपयच्छन्त्युपयमनीः’ (श० ब्रा० ९।२।३।१)। उपययमनीरुपधानभूतान्यन्तःस्थलानि सिकतादिमयानि। अन्यत्र पात्रविशेषोप्युपयमनी भवति। तद्यथा–द्वन्द्वं पाचाण्युपसादयति–उपयमनीं महावीरं परीशासौ पिन्वने (श ब्रा० १४।१।३।१)। ‘उपयमनकुशानादाय’ (पा गृ० १।१।९)। यत्र किं चिद् उपयम्यत उपधीयते ते कुशा उपयमनाः। या {उपया} या (या प्रापणे प्रापणमिह गतिः)। ‘युक्त्वा रथमुपदेवाँ अयातन’ (ऋ० १।१६१।७)। देवानुपायातन देवानां सामीप्यं प्राप्नुत। ‘भृतिं चोपययौ तस्य सारथ्येन महीपतेः’ (भा० वन० ६०।२५)। ‘यत्रोपयाति हरिभिः सोमपीथी।’ (भा० अनु० १०२।५४)। उक्तोऽर्थः। ‘उपयानापयाने च स्थानं प्रत्यपसर्पणम्। सर्वमेतद्रथस्थेन ज्ञेयं रथकुटुम्बिना’ (रा० ६।८९।१९)॥ ‘पुत्राणां दुहितॄणां च काले विध्युपपापनम्। दारैर्वीरैस्तत्सदृशैः कल्पयन्तं विभूतिभिः’ (भा० पु० १०।६९।३२)॥ उपयापनं विवाहः। अस्मिन्नर्थेऽ स्यात्रैव प्रयोगो नान्यत्र। याच् {उपयाच्} याच् (टुयाचृ याच्ञायाम्)। अर्थ उपयाच्ञायाम् इति धातुपाठः। अनोपशब्दो नान्तरमर्थे करोति। अपि वोपेत्य याच्ञोपयाच्ञा स्यात्। ‘भक्तिलक्ष्मीसमृद्धानां किमन्यदुपयाचितम्। एतया वा दरिद्राणां किमन्यदपयाचितम्’ (सर्व० द० सं० प्रत्यभि०)। उपयाचितम्=याचनम्। अपयाचितमनिष्टप्रार्थनम्। ‘त्वया पुरस्तादुपयाचितो यः सोऽयं वटः श्याम इति प्रतीतः’ (रघु० १३।५३)। उपयाचितः प्रार्थित:। ‘त्रैलोक्यचारिणी सा त्वं भुवि सत्योपयाचना’ (हरि० २।२।५०)। ममेदमीप्सितं कुरु, अहं त्वां पूजयिष्यामि तं तमुपहारं ते दास्यामीत्येवंरूपा प्रार्थना उपयाचनोच्यते। ‘तैस्तैरप्युपयाचितैरुपनतस्तन्व्या स्थितोऽप्यन्तिके’ (ध्वन्यालोके विश्नेश्वरेण हिन्दीव्याख्यायां पृ० ४९ समुद्धृतमुत्पलपादाचार्यवचनम्)। उक्तोऽर्थः। उपयाचितैः स्वार्थसिद्धौ प्रतिश्रुतैरर्थैरित्यर्थः। इत्थं च निरूपयन्त्युपयाचितं तज्ज्ञाः– दीयते यत्तु देवेभ्यो मनोराज्यस्य सिद्धये। उपयाचितकं दिव्यं दोहदं तद् विदुर्बुधाः॥ ‘निक्षेपी म्रियते तुभ्यमुपदास्याम्युपयाचितम्’ (पञ्चत० १।१४)। ‘उपयाचितदानेन यतो देवा अभीष्टदाः’ (पञ्चत० २।५०)। ‘अद्य मया भगवत्याः करालायाः प्रागुपयाचितं स्त्रीरत्नमुपहर्तव्यम्’ (मालती० ५)। ‘तस्योपयाचितान्येत्य तत्रत्याः कुर्वते जनाः। तत्तद्वाञ्छितसंसिद्धिहेतोस्तैस्तैरुपायनैः’ (कथा० १३।१६६)॥ तस्योपयाचितानि कुर्वन्ति प्रतिश्रुतार्थमर्पयन्ति। ‘ग्रहाणां चरितं स्वप्नो निमित्तान्युपयाचितम्। फलन्ति काकतालीयं तेभ्यः प्राज्ञा न बिभ्यति’ (वेणी० २।१५ इत्यत्राङ्गिरोवचनमित्युदाहृतम्)॥ युज् {उपयुज्} युज् (युजिर् योगे)। ‘उपो रथेषु पृषतीरयुग्ध्वम्’ (ऋ० १।३९।६)। उपायुग्ध्वं योजितवन्तः (यूयं मरुतः)। ‘उप नूनं युयुजे वृषणा हरी’ (ऋ० ८।४।११)। उक्तोऽर्थः। ‘महोभिरेतां उप युज्महे’ (ऋ० १।१६५।५)। (हविरादि) स्वीकुर्मह इत्यर्थः। ‘नासंपृष्टो ह्युपयुङ्क्ते परार्थे’ (भा० वि० प्रजागर०)। उपयुङ्क्ते व्याप्रियते प्रवर्तते। ‘गां न धुर्युप युञ्जाथे अपः’ (ऋ० १।१५१।४)। उपयुञ्जाथे सेवेथे। ‘षाड्गुण्यमुपयुञ्जीत’ (शिशु० २।९३)। प्रयुञ्जीतेत्यर्थः। ‘तथेत्युक्त्वा च ते सर्वे प्रोक्षयित्वा च गां ततः। पितृभ्यः कल्पयित्वैनामुपायुञ्जन्त भारत’ (हरि० १।२१।१३)॥ उपायुञ्जन्त उपायुञ्जत अभक्षयन्। ‘त्वां चेदवध्यं दायादमतीव प्रियदर्शनम्। अहमद्योपयोक्ष्यामि विधानं पश्य यादृशम्’ (भा० वन० १७९।१५)॥ उपयोक्ष्यामि उपयोक्ष्ये भोक्ष्ये भक्षयिष्यामि। ‘अग्निस्तेजो महल्लोके गूढस्तिष्ठति दारुषु। न चोपभुङ्क्ते तद्दारु यावन्नोद्दीप्यते परैः’ (भा० उ० ३७।६०)॥ नोपयुङ्क्ते नाश्नाति। ‘फलान्युपायुङ्क्त स दण्डनीतेः’ (रघु० १३।४६)। उपायुङ्क्त उपाभुङ्क्त, उपाश्नात्, निरविशत्। ‘उभयमेव तत्रोपयुज्यते फलं धर्मस्यैवेतरस्य च’ (भा० उ० ४२।२३)। उक्तपूर्वोऽर्थः। ‘बालस्याप्यर्थवद् वाक्यमुपयुञ्जीत पण्डितः’ (कौ० अ० १।११।१५)। उपयुञ्जीत स्वीकुर्यात्। ‘यत् किं च समाहितो ब्रह्म प्याचार्यादपयुङ्क्ते’ (आप० ध० १।२।५।७) उपयुङ्क्त आदत्ते। ब्रह्मप्याचार्यात्। इत्यत्र शकन्ध्वादित्वात् पररूपम्। ‘वृत्तचौलकर्मा लिपिं संख्यानं चोपयुञ्जीत’ (कौ० अ० १।५।१)। उपयुञ्जीत उपाददीत शिक्षेत। ‘ब्रह्मोज्झः कृच्छ्रं द्वादशरात्रं चरित्वा पुनरुपयुञ्जीत वेदमाचार्यात्’ (व० ध० शा० २०।१२)। उक्तोऽर्थः। ‘क्रमेणास्योपयुञ्जन्ति रूपमायुस्तथैव च’ (भा० स्त्री० ७।११)। उपयुञ्जन्ति उपयुञ्जते उपयोगेन क्षयं नयन्ति समाप्तिं गमयन्ति। ‘मुक्तारत्नस्य शाणाश्मघर्षणं नोपयुज्यते’ (भा० वन० १२७३९)। नोपयुज्यते उपयोगं न याति। अर्थवन्न भवतीत्यर्थः। ‘शरदभ्रस्य शुभ्रत्वं वद कुत्रोपयुज्यते।’ क्वाऽस्योपयोगः, कास्यार्थवत्ता। ‘तेजसा सह जातानां वयः कुत्रोपयुज्यते’ (पञ्चत० १।३२८)। उक्तोऽर्थः। ‘प्रेष्यभावेन नामेयं देवीशब्दक्षमा सती। स्नानीयवस्त्रक्रियया पत्रोर्णमिवोपयुज्यते’ (माल० ५।१२)। उपयुज्यते व्यवह्रियते, उपचर्यते। ‘राजा तदुपयुञ्जानश्चौरस्याप्नोति किल्बिषम्’ (मनु० ८।४०)। तद् धनं चौरहृतं धनमुपयुञ्जानः स्वस्यार्थे विनियुञ्जानः। ‘अहीनसूक्तान्युपयुञ्जाना यन्ति’ (ऐ० ब्रा० ६।२१)। उपयुञ्जाना उच्चारयन्तः पठन्तः। ‘भूयिष्ठमुपयुञ्जानं फेनम्’ (भा० आदि० ४०।१८)। उपयुञ्जानम् भुञ्जानम्। ‘यश्चैषां कश्चित् सूत्रावयवो भवत्युपयुक्तः।’ उपयुक्तो गृहीतो विज्ञातः। ‘यजूंषि नोपयुक्तानि क्षिप्रमिच्छामि वेदितुम्’ (भा० शां० ३१८।५)। नोपयुक्तानि अनुपयुक्तानि विधिवदगृहीतानि। ‘आगमकालेनैव सर्वमायुरुपयुक्तं स्यात्’ (भाष्ये)। उपयोगेन समाप्तं स्यात्। ‘उपयुक्तोदकां भग्नां प्रपां निपतितामिव’ (रा० २।११४।१५)। उपयुक्तोदकां समाप्तजलाम्। ‘यामन् यामन्नुपयुक्तं वहिष्ठं कर्मन्कर्मन्नाभगम्। अग्निमीडे’ (अथर्व० ४।२३।३)। उपयुक्तं विनियुक्तं व्यापारितम्। ‘चतुर्भिश्च प्रकारै र्विद्योपयुक्ता भवति।’ (भा०)। ‘तद्यथा उपयुक्ता माणवका इत्युच्यन्ते य एते नियमपूर्वकमधीतवन्तो भवन्ति’ (पा० १।४।२९ सूत्रे भाष्ये)। निगदव्याख्यातम्। ‘अग्निना चोपयुक्तस्य कुतः संजीवनं पुनः’ (भा० शां० १८६।१३)। उपयुक्तस्यात्तस्य। दग्धस्येति त्वार्थिकोऽर्थः। ‘सवर्णसंज्ञोपयुक्ताः स्थानप्रयत्नाः’ (पा० १।१।९ सूत्रे वृत्तौ)। उपयुक्ता उपयोगवन्तः। ‘अनुपयुक्तमिवात्मानं समर्थये’ (शा० ७ अङ्कादौ)। निरुपयोगमनर्थकं निष्प्रयोजनम्। ‘तस्यादित्यो भामुपयुज्य भाति’ (भा० अनु० १५८।२२)। उपयुज्य आदाय। ‘आख्यातोपयोगे’ (पा० १।४।२९)। नियमपूर्वकं गुरोर्विद्याग्रहणमुपयोगः। ‘आपत्कल्पो ब्राह्मणस्याब्राह्मणाद् विद्योपयोगः’ (गौ० ध० ७।१)। उक्तोऽर्थः। ‘तिष्ठतेरुपयोगश्च दृष्टोऽप्रत्यजयन्निति’ (वा० प० २।२०१)। उपयोग आक्षेपः। ‘उपयोज्यश्चरुरयं त्वया मात्रा त्वयं तव’ (हरि० १।२७।१९)। उपयोज्यो भक्षणीयः। ‘यथा ह वा स्थूरिणैकेन यायादकृत्वान्यदुपयोजनाय’ (ऐ० ब्रा० ५।३०)। उपयोजनं धुरि योजनम्। ‘नियुतो वायोरित्यादिष्टोपयोजनानि’ (निघण्टौ १।१५)। ‘प्राकारभञ्जनान्योगांश्च तथा निगडभञ्जनान्। अदर्शनप्रयोगांश्च जानेऽहमुपयोगिनः’ (कथा० १२।४२)॥ उपयोगिनोऽर्थवतः। ‘नैव प्राज्ञा गतश्रीकं भर्तारमुपयुञ्जते’ (भा० वन० २६७।१८)। उपयुञ्जते तत आददतेऽर्थम्। न स्वामिनं भुञ्जते। ‘यामन्यामिन्नुपयुक्तं वहिष्ठं कर्मन्कर्मन्नाभगमग्निमीडे’ (अथर्व० ४।२३।३)। उपयुक्तं (होमाधारत्वेन) विनियुक्तम्। रक्ष् {उपरक्ष्} रक्ष् (रक्ष पालने)। सज्जनं तूपरक्षणम् इत्यमरः। सैन्यस्य प्रगुणीकरणं गुल्मको वेति स्वामी। सैन्यरक्षणाय प्रहरिकादेर्न्यास उपरक्षणमिति भानुजिः। रच् {उपरच्} रच् (रच प्रतियत्ने)। ‘मनोरथोपरचितप्रासादवापीतटक्रीडाकाननकेलिकौतुकजुषाम्’ (भर्तृ० )। उपरचिता प्रासादवापी कल्पिता सौधदीर्धिका। रञ्ज् {उपरञ्ज्} रञ्ज् (रञ्ज रागे)। ‘उपरज्यते भगवांश्चन्द्रः’ (मुद्रा० १)। राहुणा गृह्यते। ‘कोपोपरक्तानि मुखानि’ (सा० द०)। उपरक्तानि अरुणानि। उपशब्दो धात्वर्थानुवादी। ‘अविद्याकामकर्मभिरुपरक्तमनसा’ (भा० पु० ५।१४।५)। उपरक्तमुपहतं मलिनीकृतम्, कलुषितम्। ‘उपरक्त इवादित्यः सद्यो निष्प्रभतां गतः’ (रा० १।५५।९)। उपरक्तो ग्रहगृहीतः, उपप्लुतः। ‘अथ य उपरक्तेन हविषा यजते’ (श० ब्रा० ११।४।४।५)। उपरक्तेन ईषद् रक्तेन। उपशब्दः सामीप्ये। ‘चन्द्रोपरागं प्रति तु केनापि विप्रलब्धासि’ (मुद्रा० १)। चन्द्रोपरागश्चन्द्रग्रहणम्। ‘बिभर्षि चाकारमनिर्वृतानां मृणालिनी हैममिवोपरागम्’ (रघु० १६।७)। उपराग उपद्रवः। हिमकृता म्लानिः। ‘इत्यादिभिः समालापैर्वत्सराजः स तद् दिनम्। लज्ज्जोपरागं देव्याश्च सममेवापनीतवान्’ (कथा० १७।५२)॥ उपरागो मालिन्यम्। ‘उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः। असंनिधानात् सततस्थितीनामन्योपरागः कुरुते प्रवेशम्’ (राज० ६।२३४)॥ उपरागः संनिहितवस्त्वन्तरस्य रागः। उपशब्दः सामीप्ये। रम् {उपरम्} रम् (रमु क्रीडायाम्)। ‘ततो ह जारत्कारव उपरराम’ (बृ० उ० ३।२।१३)। उपरराम विरराम। वचनादिति शेषः। ‘उपात्र खलु रमत’ (श० ब्रा० ११।४।१।३)। उपरमत तिष्ठत। ‘उपरमन्ति घोषं घोषकृतः’ (शां० श्रौ० १७।७।७)। उपरमन्ति उपरमयन्ति विरमयन्ति, अवसाययन्ति। ‘उपरमति देवदत्तम्’ (उपाच्चेति सूत्रे वृत्तौ)। उपरमयतीत्यर्थः। अन्तर्भावितण्यर्थको रमिः सकर्मकः। ‘उपर उपलो मेघो भवति। उपरमन्त्यस्मिन्नभ्राणि’ (नि० २।२१।५)। उपरमन्ति अवस्थितानि भवन्ति। ‘उपरता आप इति वा’ (नि० २।२१।५)। उक्तोऽर्थः। ‘युद्धादुपारमन्’ (भा० द्रोण० ३६३३)। रात्रिः कस्मात्। ‘उपरमयतीतराणि ध्रुवी करोति’ (नि० २।१८)। निगदव्याख्यातम्। ‘उत्तराणि हवींषि श्रप्यमाणान्युपरमति’ (श० ब्रा० २।२।१।२)। उपरमति प्रतीक्षते। ‘या क्रियां कर्ता प्राधान्येनानुपरमन्करोति तन्नित्यम्’ (पा० ८।१।४ सूत्रे वृत्तौ)। अनुपरमन् विच्छेदमकुर्वन्। ‘त्वां तु कृत्वोपरतो मन्ये रूपकर्ता स विश्वसृक्’ (रा० ५।२०।१३)। उपरतो विरतः सृष्टिव्यापारादिति शेषः। विश्वसृट् इति तु पाणिनीयाः। ‘भयाद्रणादुपरतं मंस्यन्ते त्वां महारथाः’ (गीता २।३४)। उपरतं परावृत्तम्, पराङ्मुखम्। ‘उपरतानि धनानि’ (पा० १।३।८४ सूत्रे न्यासे)। उपरतानि नष्टानि। ‘चिरादुपरता वासवदत्ता’ (स्वप्न० ४)। उपरता मृता। ‘अहोरात्रमुपरम्य प्राध्ययनम्’ (शां० गृ० ४।६)। उपरम्य विश्रम्य विच्छेदं कृत्वा। प्राध्ययनमध्ययनप्रारम्भः। ‘यानि चापि त्वया सार्धं वनेषु च सुगन्धिषु। विहृतानि सुखं काले तेषामुपरमः कृतः’ (रा० ४।२०।८)॥ उपरमो विरामो ऽवसानम्। रुच् {उपरुच्} रुच् (रुच दीप्तावभिप्रीतौ च)। ‘उपो रुरुचे युवति र्न योषा’ (ऋ० ७।७७।१)। उपरुरुचे रोचमाना भासमानोपैतीत्यर्थः। रुध् {उपरुध्} रुध् (रुधिर् आवरणे)। ‘अजाश्चैवोपरोत्स्यन्ते पयसोऽर्थे युगक्षये’ (हरि० १११५८)। उपरोत्स्यन्ते व्रजेषु रुद्धाः करिष्यन्ते। ‘शस्त्रं द्विजातिभिर्ग्राह्यं धर्मो यत्रोपरुध्यते।’ (मनु० ८।३४८)। उपरुध्यते विहन्यते प्रतिहन्यते। साहसिकादिभिः कर्तुं न दीयते इत्यर्थः। ‘अनार्ये कृत्यमारब्धं किं न पूर्वमुपारुधः’ (रा० २।३६।१४)। किं नावारयः, किमिति न प्रत्यषेधः। ‘वत्से उपरुध्यते तपोऽनुष्ठानम्’ (शा० ४)। उक्तोऽर्थः। ‘पौरास्तपोवनमुपरुन्धन्ति’ (शा० १)। क्षुभितं कुर्वन्तीत्यर्थः। ‘नेत्रक्रमेणोपरुशेध सूर्यम्’ (रेणुः) (रघु० ७।३९)। उपरुरोध आच्छादयामास। नेत्रमंशुकम्। ‘सगरो ज्येष्ठं पुत्रमुपारुधत्।’ (रा० २।३४।१६)। उपारुधत्=अपारुधत् निराकरोत्। ‘मा मोपरोत्सीरति मा सृजैनम्’ (कठोप० १।२१)। उपरोधो निर्बन्धः। निर्बन्धं मा कार्षीरित्यर्थः। उपरौत्सीरिति तु पाणिनीयाः। ‘शपथैः शपमानो हि प्राणानुपरुणत्सि मे’ (रा० २।७५।६१)। उपरुणत्सि पीडयसि क्लिश्नासि कदर्थयसि। ‘उपरुन्धन्ति राजानो भूतानि विजयार्थिनः’ (भा० शां० ९७।४) ‘काममात्मानं भार्यां पुत्रं वोपरुन्ध्यान्न त्वेव दासकर्मकरम्’ (आप० ध० २।४।९।११)। उपरुन्ध्यात् कदर्थयेत्, आहारादिना विना कुर्यात्। ‘सूर्योढमतिथिं वसत्यै नोपरुन्धीत’ (आप० श्रौ० ५।७।२५।५)। नोपरुन्धीत न पराणुदेत्, न प्रत्याचक्षीत। ‘(लीलापक्षिषु) भोजनार्थं वधूलोकमुपरुन्धत्स्वनारतम्’ (यो० वा० ६।(१)।१।१३)। उपरुन्धत्स्व उपरुन्त्स्व प्रेरय प्रार्थयस्व। यथास्थिते पाठे पररूपमेकादेशो बोध्यः। ‘संभूय वणिजां पण्यमनर्घेणोपरुन्धताम्। विक्रीणतां वा विहितो दण्ड उत्तमसाहसः’ (याज्ञ० २।२५०)॥ अनर्घेण होनेन मूल्येन प्रार्थयमाना विक्रेयविक्रयं वारयन्ति, तेषाम्। ‘धर्मार्थविद्याकालाननुपरोधयन् कामसूत्रं तदङ्गविद्याश्च पुरुषोऽधीयीत’ ( )। अनुपरोधयन् अक्षिण्वन्नित्यर्थः। ‘भो नित्यं प्रदीयतामित्यस्मानुपरुध्य किमिदानीं सन्तप्यते’ (प्रतिज्ञा० २)। उपरुध्य सनिर्बन्धं प्रेर्य॥ ‘गुरुर्नोपरोध्यो ऽध्यापयेति’ (मनु० २।७३ इत्यत्र मेधातिथिः)। नोपरोध्यो न सनिर्बन्धं प्रार्थ्यः। ‘उपरुद्धं कुसुमपुरम्’ (मुद्रा०)। रुद्धं परिवेष्टितम्। ‘उपरुद्धवृत्तिं बाष्पं कुरु’ (शा० ४)। उपरुद्धा विरता। ‘न प्रसिद्धिरुपरोद्धुं न्याय्या’ (नि० १।१।११ इत्यत्र दुर्गः)। रूढेरनादरो न युक्त इत्याह। ‘अनुग्रहः खल्वेषः, नोपरोधः’ (विक्रम० ३)। उपरोधः कृच्छ्रम्, कष्टम्। ‘उपरोधो भवेदेवमस्माकं तपसः कृते’ (भा० आश्रम० ३६।४१)। उपरोधोऽन्तरायः प्रत्यूहः। ‘महतामुपरोधेन प्रसीदन्ति हि देवताः’ (बृ० क० को० ११।५५)। उक्तोऽर्थः। ‘मौलभृत्योपरोधेन’ (तन्त्रा० १।६।७५)। उपरोधोऽपनयनमपसारणम्। उपशब्दोऽपस्यार्थे। अन्यत्राप्यपोपयोर्व्यतिकरो लक्ष्यते बहुलः। नहि वाचि व्यवह्रियमाणायां सर्वं युक्तिमद् भवति। ‘ये नित्या भाक्तिकास्स्युस्तेषामनुपरोधेन संविभागो विहितः’ (बौ० ध० २।३।५।१६)। उपरोधः पीडा। ‘मात्रा पृष्टः सोपरोधं ध्रुवस्तां पर्यभाषत’ (स्कन्द० का० ४।१९।२४)। सोपरोधं सनिर्बन्धं साग्रहं साभिनिवेशम्। ‘सप्तमो भोजराजस्य भयाद्रोधोपरोधतः। देवक्याः पातितो गर्भ इति लोको वदिष्यति’ (वि० पु० ५।१।७५)॥ रोधोपरोधतः कारायां निरोधात्। रुह् {उपरुह्} रुह् (रुह बीजजन्मनि)। ‘उपरूढव्रणः’ (सुश्रुत० २।६३।१३)। योर्थोऽन्यत्र संरूढव्रण इत्यनेनोच्यते स एवेहोपरूढव्रण इत्यनेन। लक्ष् {उपलक्ष्} लक्ष् (लक्ष दर्शनाङ्कनयोः, लक्ष आलोचने)। ‘नक्षत्रशब्देन ज्योतिःशास्त्रमुपलक्ष्यते’ (मनु० ३।१६२ इत्यत्र कुल्लूकः)। स्वार्थमुपादाय परार्थाभिधानमुपलक्षणं भवति। ‘अस्ति र्नास्तेरुपलक्षणम्। शतशो ऽप्युपलक्षये’ (हरि० १२३५१)। उपलक्षये चक्षुर्विषयी करोमि। ‘एतत्कृत्यतमं राज्ञो नित्यमेवोपलक्षयेत्’ (भा० अनु० ३३।५)। उपलक्षयेत् जानीयात्। ‘लोकप्रवादः सत्येऽयं पण्डितैरुपलक्ष्यते’ (रा० ५।२६।६)। उक्तोऽर्थः। ‘स गिरिरन्य इवोपलक्ष्यते’ (हरि० २।१८।४४)। लक्ष्यते प्रतिभाति। ‘आदिमध्यावसानेषु भवच्छब्दोपलक्षिता’ (भैक्षचर्या) (यज्ञ० १।३०)। भवच्छब्दोच्चारणेनाङ्किता। ‘सुखासीनं ततस्तं तु विश्रान्तमुपलक्ष्य’ (भा० आदि० ७८४३)। उपलक्ष्य निशाम्य, विलोक्य। ‘वेलोपलक्षणार्थमादिष्टोस्मि तत्र भवता प्रवासादुपावृत्तेन काश्यपेन’ (शा० ४)। का वेलेति नक्षत्रादिदर्शनेन निश्चेतुम्। ‘अहर्गणे सुब्रह्मण्यायाः सर्वोपलक्षणं प्रकृतिवत्’ (का० श्रौ० १।७।६)। सर्वेषामह्नां भेदेनाभिधानमित्यर्थः। ‘ऋणग्रहणं नियोगोपलक्षणार्थम्’ (पा० २।१।४३ सूत्रवृत्तौ)। ऋणशब्दो नियमपर इति ग्राहयितुम् इत्यर्थः। लप् {उपलप्} लप् (लप व्यक्तायां वाचि)। ‘स ग्रामणीरस्तु सहायमध्ये स्त्रीनृत्तगीतैरुपलप्यमानः’ (अवदा० जा० १९,१८)। उपलप्यमानोऽभिनन्द्यमानः सभाज्यमानः। लभ् {उपलभ्} लभ् (डुलभष् प्राप्तौ)। ‘अग्निराप्तोपदेशात्प्रतीयतेऽत्राग्निरिति। प्रत्यासीदता धूमदर्शनेनानुमीयते। प्रत्यासन्ने च प्रत्यक्षत उपलभ्यते’ (न्याभा० )। उपलभ्यते ज्ञायते। ‘स हि स्थानानि सर्वाणि कार्त्स्न्येन मुनिपुङ्गवः। नरमांसार्थिनां लोके नैपुण्येनोपलभ्यते’ (रा० ३।७५।७०)। उपलभ्यते=उपलभते। ‘सुतार्थे नोपलब्धास्मि तिष्ठ मम प्रिये’ (भा० आदि० १६७।३७)। नोपलब्धास्मि नोपलभ्यास्मि, स्प्रष्टुं योग्या नास्मि। उदक्याऽस्मीति यतः। ‘उपलब्धे’ (भा० ३।१३) (रथ्यासन्धौ)। ‘योऽसौ च्छन्दःशास्त्रेष्वभिविनीत उपलब्ध्याधिगन्तुमुत्सहते’ (पा० गृ० २।१।३२)। उपलब्धिः=व्युत्पत्तिः। ‘शप उपलम्भने’ (वार्तिकम् )। उपलम्भनं वाचा शरीरस्पर्शनमिति वृत्तिः। लिख {उपलिख} लिख (लिख अक्षरविन्यासे)। ‘अभ्यन्तरमुपलिखति’ (आप० श्रौ० ७।१।३।१४)। उपलिखति समीपे लिखति। ‘दुरुक्तमुपलिखति’ (कौ० अ० ४।९।१७)। साधुकृत्य लिखतीत्यर्थः। लिप् {उपलिप्} लिप् (लिप उपदेहे)। ‘विद्याद्रसं स्वादुं यो वक्त्रमुपलिम्पति’ (वाग्भट० १०।२)। वक्त्रमुपलिम्पति वक्त्रे सक्तो भवति। ‘इषुमात्रावरं सर्वतः स्थण्डिलमुपलिप्य’ (आश्व० गृ० १।३।१)। उपलिप्य उपलेपमुपदेहं कृत्वा। ‘वस्तिगुदोपलेप-’ (सुश्रुत० १।११५।१५)। उपलेपो रोधो बन्धः। ‘अन्नैरुपलेपिभिः’ (सुश्रुत० १।२७६।१०)। उपलेपिभिः कोष्ठबन्धकारिभिः। ली {उपली} ली (लीङ् श्लेषणे)। ‘यथा सर्वाणि भूतानि मृत्योर्भीतानि मारिष। धर्ममेवोपलीयन्ते कमवन्ति हि यानि च॥ तथा कर्णं महेष्वासं पुत्रास्तव नराधिप। उपालीयन्त सन्त्रासात् पाण्डवस्य महात्मनः’ (भा० कर्ण० ४१७१)॥ उपलीयन्ते संश्रयन्ते, उपश्लिष्यन्ति। ‘मदमानमोहभुजगोपलयम्’ (गार्हस्थ्यम्) (अवदा० जा० १८,२०)। उपलयम् आशयम् आश्रयम्। वच् {उपवच्} वच् (व्यक्तायां वाचि, ब्रूञ् आदेशो वा)। ‘तनूपानं परिपाणं कृण्वाना यदुपोचिरे’ (अथर्व० ५।८।६)। उपोचिरे प्रोत्साहनमुद्धर्षगं चक्रिरे। ‘द्विता यदीं कीस्तासो अभिद्यवो नमस्यन्त उपवोचन्त भृगवः’ (ऋ० १।१२७।७ )। उपवोचन्त उपेत्य ब्रुवन्ति इति सायणः। यथान्यत्र ब्रुवः प्रयोग उपशब्द आधिक्यमाचष्टे तथेहापि कुतो न ? ‘वेषि ह्यध्वरीयतामुपवक्ता जनानाम्’ (ऋ० ४।९।५)। उपवक्ताऽधिकवक्ता, प्रेरकः प्रोत्साहकः। ‘उदू अयाँ उपवक्तेव बाहू’ (ऋ० ६।७१।५)। उक्तोऽर्थः। ‘इष्यन्वाचमुपवक्तेव होतुः’ (ऋ० ९।९५।५)। उपवक्ता योऽध्वर्युं प्रतिगरं कुर्वन् प्रोत्साहयति। वञ्च् {उपवञ्च्} वञ्च् (वञ्चु प्रलम्भने)। ‘वयं खलु हता राम त्वयाप्युपबञ्चिताः’ (रा० २।५२।१९)। उपवञ्चिताः समीपे वञ्चिताः प्रतारिताः, अतिसंहिताः। ‘सूपायनास्यै भव सूपवञ्चना’ (ऋ० १।१८।११)। सूपवञ्चना सुखेनाभिगम्या। वद् {उपवद्} वद् (वद व्यक्तायां वाचि)। ‘ते (द्वे ऋचौ)। भूत्वोपावदताम्’ (ऐ० ब्रा० ३।२३)। उपेत्य अब्रूताम्। सामेति शेषः। ‘अमो नाम साम। सा वा ऋक् सामोपावदत्’ (ऐ० ब्रा० ३।२३ )। उपेत्याब्रवीदिति भट्टसायणौ। उपवादः सान्त्ववाद इति षड्गुरुशिष्यः। ‘य एवं विद्वांसं व्रात्यमुपवदति’ (अथर्व० १५।२।३)। उपवदति निन्दति गर्हते। ‘त य एनं पुरस्तादायन्तमुपवदन्ति’ (तै० ब्रा० २।३।९।७)। ‘स य एनं शस्ते तूष्णींशंस उप वा वदेदनु वा व्याहरेत्’ (ऐ० ब्रा० २।३१) अनुव्याहरेत्=शपेत्। ‘एनं होतारम्। तं हेम उपोदुर्दास्या व त्वं पुत्रोसि’ (शां० ब्रा० १२।३) उक्तोऽर्थः। ‘कर्मकरान् उपवदते’ (पा० १।३।४७ सूत्रे वृत्तौ)। उपसान्त्वयति। ‘कुलभार्यामुपवदते।’ रहस्युपच्छन्दयति। ‘उपवादादबिभ्यतो यो मा ब्राह्मणोऽनूचान उपवदिष्यति तस्मा एतं प्रदास्यामीति’ (गो० ब्रा० पूर्व० ३।६)। ‘वाक्पारुष्यमुपवादः कुत्सनमभिभर्त्सनम्’ (कौ० अ० ३।१८।७२)। निगदव्याख्यातम्। ‘शरीरोपवादे काणखञ्जादिभिः’ (कौ० अ० ३।१८।२)। उपवादः परीवादः। ‘तस्मान्नोपवादी स्यात्’ (श० ब्रा० ११।६।३।११)। उपवादी दोषानुद्भावयिता। ‘अथ येऽल्पाः कलहिनः पिशुना उपवादिनः’ (छां० उ० ७।६।१)। उक्तोऽर्थः। वन्द् {उपवन्द्} वन्द् (वदि अभिवादनस्तुत्योः)। ‘अभूद् दूतः प्रहितो जातवेदाः सायं न्यह्न उपवन्द्यो नृभिः’ (अथर्व० १८।४।६५)। वप् {उपवप्} वप् (डुवप बीजसन्ताने, बीजसन्तानः क्षेत्रे बीजविकरणं गर्भाधानं च)। ‘ताभ्यां परःशतानि परःसहस्राणि वा शमीपर्णकरीराण्युपवपतः’ (भा० श्रौ० ८।८।९)। उपवपतो विकिरतः=उपस्तृणुतः। ‘यन्न्यृच्छत्यस्यामेव तदुपोप्यते’ (श० ब्रा० २।३।४।९)। उपोप्यते निखन्यते निखायते निखातं भवति। ‘अपूपानां यमध्वर्युराखूत्कर उपवपेत्’ (लाट्या० श्रौ० ५।३।२)। ‘उपोप्ते ऽन्ये ग्रहाः साद्यन्ते ऽनुपोप्ते ध्रुवः’ (तै० सं० ६।५।२।७)। उपोप्ते कृतमृदुपवापे प्रदेशे, मृदमुपोप्य उपचित्य खरीकृते। ‘पात्राणि निर्णिज्योपवाप्य’ (श० ब्रा० ११।६।२।४)। उपवाप्य मृदाऽऽपूर्य। ‘यदन्यदुत्तरवेद्या उपवपनात्’ (भा० श्रौ० ८।१)। उपवपनं मृदोपचयनम्। वर्ण् {उपवर्ण्} वर्ण् (वर्ण वर्णक्रियाविस्तारगुणवचनेषु)। ‘कृतकैश्चापि तन्मांसं मृगेन्द्रायोपवर्णितम्’ (भा० शां० १११।४९)। ‘दानच्छेदोपवर्णनम्’ (याज्ञ० १।३१९)। उपवर्णन विस्तरेण वर्णनम्। वल्ह् {उपवल्ह्} वल्ह् (वल्ह प्राधान्ये)। ‘एतद् ब्रह्मन्नुप वल्हामसि त्वा’ (वा० सं० २३।५१)। वल्ह प्राधान्ये। इह त्वाह्वानपूर्वे संहर्षे वर्तत इत्युवटः। उपवल्हामः स्पर्धया पृच्छाम इति महीधरः। ‘मूर्धाऽस्य विपतेद् य एनमुपवल्हेत’ (श० ब्रा० ११।४।१।९)। स्पर्धया वादं प्रवर्तयेत्। वस् {उपवस्} वस् (वस निवासे)। ‘उपास्मिञ्छ्वो यक्ष्यमाणे देवता वसन्ति’ (तै० सं० १।६।७।३)। उपवसन्ति उपेत्य वसन्ति। ‘ते ऽस्य गृहेषूपवसन्ति’ (श० ब्रा० १।१।१।७)। उप समीपे यजमानस्य वसन्ति। ‘यज्ञमेवारभ्य गृहीत्वोपवसति’ (तै० सं० ६।४।२।६)। उक्तोऽर्थः। ‘अद्यैव मे अग्न्याधेयस्योपवसथ’ (जै० ब्रा० १।४४)। उपवसथ समीपे तिष्ठत। ‘तस्मादग्नीध्र उपवसन्ति न सदसि’ (ऐ० ब्रा० १०।४)। उपवसन्ति तिष्ठन्ति विश्राम्यन्ति। ‘स वै माघस्यामावास्यायामुपवसत्युदङ्ङावर्त्स्यन्’ (शां० ब्रा० १९।३)। उक्तोऽर्थः। ‘उभये देवासुरा यज्ञमुपावसन्नस्मभ्यमनुवक्ष्यत्यस्मभ्य मिति’ (ऐ० ब्रा० २।१५)। समीपेऽतिष्ठन्। प्रत्यपालयन् प्रत्यैक्षन्त। ‘आशिता एवाद्योपवसाम। कस्यवाहेदम्। कस्य वा श्वो भवितेति’ (तै० ब्रा० १।६।६।४) उक्तोऽर्थः। ‘यद् ग्राम्यानुपवसति तेन ग्राम्यानवरुन्धे’ (तै० सं० १।६।७।३)। ग्राम्यान् पशून् भोजने परिहरति, तद्विषयकमनाशकं कुरुते। अशनपरित्यागेऽनशनेप्युपवसिरिह सकर्मकः। ‘संकर्षणस्य भद्रं ते यत्तदैनमुपावसम्’ (भा० उ० ५५।३४)। उपावसं शिष्यत्वेन पर्यचरम्। ‘तपःश्रद्धे ये ह्युपवसन्त्यरण्ये’ (मुण्डकोप० १।२।११)। उपवसन्ति सेवन्ते। ‘यत्ते वयं पश्यन्त उपवसाम’ (श० ब्रा० ८।१।१।३)। उपवसाम उपासामहै, उपासीमहि, उपतिष्ठेमहि। ‘गर्भिणीं ज्वरितां नारीमेकाहमुपवासयेत्’ (का० सं० खिल० अन्तर्वत्नी० श्लो० ७)। उपवासमनशनं कारयेत्। ‘तेषूपवासान् विविधानुपोष्य’ (भा० वन० ११८।१४)। ‘उपवस्ता प्राप्तोऽस्य औपवस्त्रम्’ (=उपवासः)। (पा० ५।१।१०५ सूत्रे तदस्य प्रकरण उपवस्त्रादिभ्य उपसंख्यानम् इति वार्तिके वृत्तौ)। उपवस्ता=उपवासस्य उपोषणस्य कर्ता। ‘चोरभाण्डस्योपवासेन वा। यथा हि माण्डव्यः’ (कौ० अ० ४।८।८३)। उपवासः समीपस्थितिः। ‘न ब्रह्मचारिणो विद्यार्थस्य परोपवासोस्ति’ (आप०ध० १।२।१७)। परोपवासः परसमीपे वासः। ‘प्रातर्नो यक्ष्यत इति ते ऽस्य विश्वे देवा गृहानागच्छन्ति तेऽस्य गृहेषूपवसन्ति स उपवसथः’ (श० ब्रा० १।१।१७)। यस्मिन्यक्षमाणो भवति ततः पूर्वो दिवस उपवसथ इति सायणः। ‘एकेषामुपवसथे’ (का० औ० ४।१३।७)। उपवसथ इति पौर्णमास्या अमावास्यायाश्चैकं नामधेयम्। वस् {उपवस्} वस् (वस आच्छादने)। ‘यदासन्द्यामुपधाने यद्वोपवासने कृतम्’ (अथर्व० १४।२।६५)। उपवासने आच्छादने प्रावरणे आवरणे परिधाने। वह् {उपवह्} वह् (वह प्रापणे)। ‘संह्रादनो राजरथो य इहास्मानुपावहत्’ (भा० सभा० ६१।५)। उपावहद् इहानीतवान्। ‘देवानां पाथ उप वक्षि विद्वान्’ (ऋ० १०।७०।१०)। समीपं प्रापयसीत्याह। पाथ इत्यन्नमुच्यते। ‘इन्द्रमिद्धरी बहतो ऽप्रतिधृष्टशवसमृषीणां च स्तुतीरुप यज्ञं च’ (वा० सं० ८।३५)। उक्तोऽर्थः। ‘स च पिष्टरसस्तात न मे प्रीतिमुपावहत्’ (भा० अनु० १४।२०)। उपावहत् आहरत्, अजनयत्। ‘उपोह्यमाने द्यूते तु राजानः सर्व एव ते’ (भा० सभा० ६०।१)। उपोह्यमाने उपस्थास्यमाने प्रक्रंस्यमाने। ‘तदुपोढं महद् युद्धमन्योन्यवधकाङ्क्षिणोः’ (रा० ६।१०६।१८)। उपोढमुपस्थितं प्रक्रान्तम्। ‘उपोढकल्याणफलो ऽभिरक्षन्’ (कि० १७।५४)। उपोढं सनिहितम्। ‘उपोढव्यसनादेशं कारयेत् सिद्धलक्षणैः’ (का० नी० सा० ९।७३)। उपोढः संनिहितः। ‘उपोढपाणिग्रहणा’ (कु० ७।४)। उक्तोऽर्थः। ‘कुकर्मभिरुपोढाऽपि लक्ष्मीः’ (राज० ६।२९५)। उपोढा स्वसंनिधिं प्रापिता। ‘यथेन्दावानन्दं व्रजति समुपोढे कुमुदिनी’ (उत्तर० ५।२६)। समुपोढे उदिते। नार्थः समा। ‘ततोप्युपोढा रजनी दिनक्षये’ (रा० गोरे० २।११६।४९)। उपोढाऽवतीर्णा। ‘व्रतिनामुपोढतपसाम्’ (शा० ५।१०) उपोढं संचितम्। ‘उपोढशब्दा न रथाङ्गनेमयः’ (शा० ७।१०)। उपोढो जनितः। उपोढा द्वितीया वल्लभा पत्नीति कोषः। ‘इह त्वां नाभिजानामि बालमेवोपवाहितम्’ (हरि० २।१०४।२९)। इतः प्रापितम् इत्यर्थः। ‘उपोह्य रुचिरां नावं गुहाय प्रत्यवेदयत्’ (रा० २।५२।७)। उपोह्य समीपं प्रापय्य। ‘रविरस्तं गतः श्रीमानुपोह्य रजनीं शुभाम्’ (रा० २।११९।३)। उक्तोऽर्थः। ‘महद् धनुः सज्यमुपोह्य लक्ष्मणः’ (रा० २।८७।२३)। उपोह्य धृत्वा। ‘उपवाह्यस्तु वो भर्ता नापवाह्यः पुराद् वनम्’ (रा० २।४५।१६)। उपवाह्यः पुरसमीपं प्रापणीय इत्यर्थः। ‘अथोपवाह्यादादाय घण्टामैरावताद् गजात्’ (वि० पु० ५।१२।१२)। उपवाह्यं वाहनम्। ‘देवोपवाह्यमक्षय्यं सदा दृष्टिमनःसूखम्’ (रा० ७।१५।३८)। देवोपवाह्यं राजवाहनम्। ‘चन्द्रगुप्तोपवाह्यां गजवशाम्’ (मुद्रा० २)। राजवाह्यस्त्वौपवाह्यः सन्नाह्यः समरोचित इति क्षीरोद्धृतोऽमरोद्घाटने कोषः। ‘यतरो वै युजो ह्रसीयान्भवत्युपवहं वै तस्मै कुर्वन्ति’ (श० ब्रा० १।४।४।७)। इतरेण युग्येन समानोन्नतये ह्रसीयसो युग्यस्य ग्रीवायां यदुपधानं रच्यते स उपवहो नाम। ‘कृतकृत्यं तदात्मानं मेने तस्योपवाहनात्’ (रा० १।११।२९)। उपवाहनात् स्वसमीपानयनादिति कतकः। वा {उपवा} वा (वा गतिगन्धनयोः)। ‘स्योनास्त्वा वाता उप वान्तु शग्माः’ (अथर्व० १८।२।२१)। उपवान्तु समीपे वान्तु पवन्ताम्। ‘प्रक्षालितायां पात्र्यां निष्टप्तोपवातायां पवित्रवत्यां पिष्टानि संवपति’ (आश्व० गृ०)। उपवाता शुष्का। ‘तस्मिन्प्रक्षालितोपवातानि निदधाति’ (कौ० सू० २।२९)। ‘प्रक्षालितोपवातान्यक्लिष्टानि वासांसि पत्नीयजमानर्त्विजश्च परिदधीरन्’ (बौ० ध० १।६।१३।५) उक्तोऽर्थः। ‘तद्वायुरुपयाति’ (श० ब्रा० १३।३।८।६)। तस्योपरि वातीत्याह। विश् {उपविश्} विश् (विश प्रवेशने)। ‘उपो नमोभि र्वृषभं विशेम’ (ऋ० ८।८५।६)। समीपे वर्तेमहि, उपाप्नुयाम। ‘बलेनोपविवेश ह’ (भा० वन० ६१।१)। उपविवेश निविविशे। सैन्यनिवेशं चकारेत्यर्थः। ‘रथमोचनमादिश्य सन्ध्यामुपविवेश ह’ (भा० उ० ८४।२१)। सन्ध्यां यावद् दैवतोपासनार्थं कृतासनोऽभवदित्यर्थः। ‘सोप्युक्त्वैवमुपाविशत्’ (भट्टि० ७।७५)। अनशनेन स्थित इत्यर्थः। ‘अथ प्रायमुपवेक्ष्यामि’ (रा० २। ) अनशनमुद्दिश्यैकत्रकृतासना भविष्यामीत्यर्थः। ‘द्रौपदी यत्र भर्तॄनुपाविशत्’ (भा० आदि० २।३०४)। पतीन् विमताननुमानयितुं तेषां पुरः स्थिरासनाऽभूदित्यर्थः। ‘प्रीतिश्च मनुजव्याघ्र दुर्योधनमुपाविशत्’ (भा० सभा० १३६।११)। उपाविशत्=आविशत्। अत्रार्थे विरलः प्रयोगः। ‘कृच्छ्रेणाल्पाल्पं सशब्दशूलमतिद्रवमति बहु चोपविशन्तं दृष्ट्वा पुरीषवहान्यस्य स्रोतांसि प्रदुष्टानीति विद्यात्’ (चरक० वि० ५।६)। उपविशन्तं निषद्योच्चरन्तम्, मलमुत्सृजन्तम्। ‘तावदर्कोप्युपाविशत्’ (कथा० १२३।१७१)। उपाविशदस्तं यन्नलम्बत, लम्बमानोऽभूत्। ‘बन्धोः क्षीराभिधानस्य प्रविवेशोपवेशनम्’ (राज० ८।६४८)। उपवेशन निवेशनं निकेतनम्। ‘आमोपवेशनं लेपः स्रोतसां स च सर्पति’ (वाग्भट० नि० अ० १३)। आमोपवेशनम् आमस्य वर्चसस्त्याग इत्यर्थः। विष् {उपविष्} विष् (विष्लृ व्याप्तौ)। ‘विश्वं विवेष्टि द्रविणमुप क्षु’ (ऋ० १०।६१।१२)। उपविवेष्टि (=वेवेष्टि) यत्नेन चेष्टया वाऽवाप्नोति। ‘अन्तर्वेदि शाखायाः पर्वाण्यसर्वाणि प्रशात्य मूलतः शाखां परिवास्य (=छित्त्वा) उपवेषं करोति’ (आप० श्रौ० १।२।६।६)। अङ्गारप्रेषणार्थं काष्ठमुपवेष इति समाख्यायत इति रुद्रदत्तः। ‘अधिवृक्षसूर्ये आविःसूर्ये वा धृष्टिरसि ब्रह्म यच्छेत्युपवेषमादाय’ (आप० श्रौ० ६।१।१।२)। उपवेषशब्द उद्घाटनार्थे काष्ठे वर्तत इत्युक्तप्रायं पुरस्तात्। ‘किं शाखाच्छेदनस्योभयं प्रयोजकं शाखा उपवेषश्च। उत शाखा प्रयोजिका उपवेषोऽनुनिष्पादी’ (मी० ४।२।८ शा० भा०)। उक्तोऽर्थः। ‘इत्युपवेषमादाय’ (भा० श्रौ० ६।१०।५)। उपवेषो मन्थदण्डः। वीज् {उपवीज्} वीज् (वीजिर्लौकिक इति स्वामी)। ‘स एष पक्षिभिः पक्षैः शयान उपवीज्यते’ (भा० स्त्री० २४।२४)। उपवीज्यते, आधूयते, वातोऽस्य क्रियते। वृत् {उपवृत्} वृत् (वृतु वर्तने)। ‘उप मा वर्तस्व’ (तै० ब्रा० २।३।१०।३)। मामुपेहीत्यर्थः। ‘सहिता उपवर्तन्ते’ (रा० २।११९।५)। समीपे वर्तन्त इत्यर्थः। ‘स चेदवघ्रायाद् उपवर्तेत वा’ (आश्व० श्रौ० १०।८।३)। उपवर्तेत उपक्रामेत् उपेयात्। ‘पञ्चालराजस्य सुतामधर्मो न चोपवर्तेत न विभ्रमेच्च’ (भा० आदि० १९१।५)। उपवर्तेत स्पृशेत् उपेयात्। ‘उपप्लवो महानस्मानुपावर्तत केशव’ (भा० वन० २०३।३०)। उपावर्तत उपातिष्ठत्। ‘उत्पन्नमिह लोके वै जन्मप्रभृति मानवम्। विविधान्युपवर्तन्ते दुःखानि च सुखानि च’ (भा० शां० २८।१३)॥ उपवर्तन्त उपनमन्ति। ‘नाधर्मेणागमः कश्चिन्मनुष्यानुपवर्तते’ (मनु० १।८०)। तत्र प्रतिवर्तत इति पाठान्तरम्। ‘सर्वां रात्रिमध्ययनं करोषि नेदं पितः सम्यगिवोपवर्तते’ (भा० वन० १३२।१०)। नोपवर्तते न जायते, न सम्पद्यते। ‘क्रममाणं हृषीकेशमुपावर्तन्त सर्वशः’ (हरि० १।४१।९८)। उपावर्तन्त पर्यवृण्वत, पर्यवेष्टयन्त। ‘मुक्त्वा हयान् पाययित्वोपवृत्तान्’ (भा० आदि० १९२)। उपवृत्तान् भ्रमितान्। ‘अथोषस्युपवृत्तायाम्’ (भा० पु० १०।७०।१)। उपवृत्ताऽऽसन्ना। ‘प्रायोपवृत्तचित्तानां शोकोपहतचेतसाम्। परैराधर्षितानां च स्वत एव प्रवेशनम्॥’ उपवृत्तं भ्रान्तम्। नासूचितस्य पात्रस्य प्रवेशः क्वचिदिष्यत इत्यस्यापवादभूतोऽयङ्ग्रन्थः। ‘विपर्याणोपवर्तित–’ (तुरग-) (कथा० ९४।१७)। उपवर्तितो विश्रमितो व्यवस्थापितश्वासः। ‘कालो नरश्रेष्ठ समीपमुपवर्तितुम्’ (रा० ७।१०४।१३)। उपवर्तितमुपगन्तुम्, सान्निध्यमाप्तुम्। ‘राष्ट्रं तु विषयः सोपि युक्तो ग्रामैः शताधिकैरुपवर्तनम्’ (वैजयन्ती)। निगदव्याख्यातम्। ‘नहिवृतिवृषिव्यधिरुचिसहितनिषु क्वौ’ (६।३।११६) इति पूर्वपदस्य दीर्घं शास्ति। तत्र ‘उपावृत्’ इत्येकतमदुदाहरणम्। वेष्ट् {उपवेष्ट्} वेष्ट् (वेष्ट वेष्टने)। ‘अक्तोऽभ्यक्तो वेष्टित्युपवेष्टिती कञ्चुक्युपानही पादुकी’ (आप० १।२।८।२)। कटिप्रदेशो द्वितीयेन वाससा वेष्टितो यस्य स उपवेष्टिती। वै {उपवै} वै (पै ओवै शोषणे)। ‘यस्य नाराशंस उपवायति’ (पञ्च० ब्रा० ब्रा० ९।९।५)। उपवायति उपशुष्यति। ब्रज् {उपब्रज्} ब्रज् (वज व्रज गतौ)। ‘तमिन्द्र उपव्रज्योवाच’ (तै० ब्रा० ३।१०।११।३) उपव्रज्य उपेत्य। व्रतय् {उपव्रतय्} व्रतय् (व्रतय्=व्रत&#43;णिच् भोजने)। तथा च आश्व० श्रौ० २।६।८।३९ सूत्रे प्रयोगः– शक् {उपशक्} शक् (शक्लृ शक्तौ)। ‘शिक्षन्तो नोपशेकिम’ (अथर्व० ६।११४।२)। शक्ता भवितुमिच्छन्तोपि शक्ता नाभूमेत्याह। उपशब्दोऽन्यत्र सामीप्यवचनः, इह तु पर्याप्तिमाह। ‘येन संगच्छा उप मा स शिक्षात्’ (अथर्व० ७।१२।१)। मा शिक्षात् मां वक्तुं समर्थमिच्छत्विति सायणः। शकेः सन्नन्ताल्लेटि रूपमिति च सः। इह यः कश्चित् किञ्चिदाह स सर्वो व्यामोहः। कथमनृषिर्ॠषे र्हृदयं विजानीयात्। ‘वधीर्हि दस्युं धनिनं घनेनँ एकश्चरन्नुपशाकेभिरिन्द्र’ (ऋ० १।३३।४)। उपशाकाः समीपवर्तिनः शक्तिमन्तः सहायाः (मरुतः)। शम् {उपशम्} शम् (शमु उपशमे)। ‘तथायमपि कृतकर्तव्यः सम्प्रति परमुपशमं प्राप्तः’ (प्र० च०)। उपशमो विश्रमः। ‘ग्रन्थिः पाषाणकठिनो यदा नैवोपशाम्यति’ (चरक० चि० २१।१३१)। शाम्यतीत्येवार्थः। शिक्ष् {उपशिक्ष्} शिक्ष् (शिक्ष विद्योपादाने)। ‘राजानमुपशिक्षस्व ज्येष्ठं भ्रातरमीश्वरम्’ (भा० आश्रम० ११।१४)। उपशिक्षस्व उपेत्य शिक्षस्व वेद्यमुपादत्स्वेत्याह। ‘अध्यात्मगतितत्त्वज्ञमुपाशिक्षत यः पुरा’ (भा० शां० ३७।१२)। उक्तोऽर्थः। ‘प्रियेणेवैनौ तद्धाम्ना परोक्षमुपशिक्षति’ (पञ्च० ब्रा० १४।२।४)। सङ्ग्रहेणादत्ते, स्वायत्तं करोति। ‘यद्येनं पुनरुपशिक्षेयुः’ (तै० ब्रा० २।३।२।२)। एनं निराकृतं पुरुषं यदि पुनरपि स्वीकुर्युरित्यर्थः। ‘समाधिनोपशिक्षन्तो ब्रह्मलोकं सनातनम्’ (भा० अनु० ९३।२३)। इहोदाहृतिषु शिक्षतिरुपादानमात्रे वर्तते। ‘एवं मयाऽस्त्राण्युपशिक्षितानि शक्राच्च वाताच्च शिवाच्च साक्षात्’ (भा० वन० १६५।१२)। उपशिक्षितानि उपसद्य शिक्षितानि। शी {उपशी} शी (शीङ् स्वप्ने)। ‘ऐतस्मात्कालादुपशेते’ (श० ब्रा० ४।२।४।५)। ध्रुवो ग्रह एतावन्तं कालमवस्थितो भवतीत्याह। ‘उत्तरतो हि स्त्री पुमांसमुपशेते’ (श० ब्रा० १।१।१।२०)। समीपे वामतः शेत इत्यर्थः। ‘गतासुमेतमुप शेष एहि’ (ऋ० १०।१८।८)। ‘सुकन्ये कमिमं जीर्णि कृत्यारूपमुपशेषऽआवामनुप्रेहीति’ (श० ब्रा० ४।१।५।९)। ‘स्वर्गे लोकेऽप्सरस एनं जाया भूत्वोपशेरते’ (भाष्ये )। ‘यदात्मन्युपशेते, सात्म्यार्थो ह्युपशयार्थः’ (चरक० वि० १।२३)। निगदव्याख्यातम्। ‘कीदृशं भोजनं युष्माकमुपशेते’ (अवदा० मैत्री० जा०)। उपशेते सात्म्यमनुकूलं भवतीत्यर्थः। ‘आप उपशेरते उष्णाश्च शीताश्च’ (भा० गृ० २।१९)। ‘अग्नीनुपशयानस्य राज्ञः’ (भा० अनु० ७।९)। समीपे शयानस्य। ‘निदानं पूर्वरूपाणि रूपाण्युपशयस्तथा। सम्प्राप्तिश्चेति विज्ञानं रोगाणां पञ्चधा स्मृतम्॥ उपशयः पुनर्हेतुव्याधिविपरीतानां विपरीतार्थकारिणामौषधाहारविहाराणामुपयोगः सुखानुबन्धः’ (चरक० नि० १।९)। निगदव्याख्यातम्। ‘शीतद्वेषानुपशयौ’ (अष्टाङ्ग० निदान० १६।२३)। असुखानुबन्ध उपशय इति हृदयबोधिका। ‘निदानोक्तानुपशयो विपरीतोपशायिता’ (वाग्भट० नि० अ० २)। विकारवर्धकोऽर्थोऽनुपशयः। ‘हन्ति नोपशयस्थो पि शयालुर्मृगयुर्मृगान्’ (शिशु० २।८०)। अथोपशयः स्थाने यत्र स्थित्वा हि लुब्धकाः। ‘गूढात्मानो मृगान्घ्नन्ति’ (नानार्थार्णव० )। ‘तान्देवा उपशयेनैवापानुदन्’ (तै० सं० ६।६।४।१७)। उपशयो यूपः। तस्माद् यूपैकादशिनी भवति। ‘द्वादश उपशयो भवति वितष्टः’ (श० ब्रा० ३।७।२।१)। उपशयो यूपविशेषो यः समीपे उपयोगाय क्लृप्तो भवत्यनुच्छ्रितः। ‘तस्मिन्नितरौ प्राञ्चावुपशयौ निदधाति’ (सत्या० श्रौ० २४।२।१०)। उपशयौ शयानौ। ‘मृदमुपशयां निदधाति’ (का० श्रौ० १६।४।७)। उखां क्रियमाणामुपशेते अतिरिच्यत इत्युपशया। ‘अथोपशयायै पिण्डं परिशिनष्टि प्रायश्चित्तिभ्यः’ (श० ब्रा० ६।५।३।७)। इहाप्युपशयेति मृदो विशेषणम्। ‘गुदाऽउपशयानि’ (श० ब्रा० १२।९।१।३)। उपशयानि=उपपात्राणि। इहोपशयं नपुंसकम्। ‘निशोपशायः कर्तव्यः’ (भट्टि० ७।४१)। ‘व्युपयोः शेतेः पर्याये’ (३।३।३९)। इति घञि रूपम्। पर्यायेण समीपे शयनमुपशायः (रक्षार्थम्)। ‘रावणस्योपशायिन्यो ददर्श हरिसत्तमः’ (रा० ५।६।२९)। उपशायिन्यः=उपशायिनीः। पर्यायेण शयनस्थानरक्षिका इत्यर्थः। ‘पूर्वोत्थायी चरमं चोपशायी’ (भा० आदि० ९१।२)। चरममुपशायी=जघन्यसंवेशी। ‘वाताच्छूलाङ्गसादौ च जृम्भा स्निग्धोपशायिता’ (का० सं० खिल० अम्लपित्त० श्लो० १६)। शुष् {उपशुष्} शुष् (शुष शोषणे)। ‘यदेवास्य शयानस्योपशुष्यति तदेवास्यैतेनाप्याययति’ (तै० सं० ३।१।१०।३)। ‘शरीराण्युपशोषयन्’ (हरि० १।२३।२)। उपशब्दः सामीप्ये वर्तमानः क्रियाया असाकल्यमाह। श्रि {उपश्रि} श्रि (श्रिञ् सेवायाम्)। ‘उच्छ्वञ्चमाना पृथिवी सु तिष्ठतु सहस्रं मित उप हि श्रयन्ताम्’ (ऋ० १०।१८।१२)। प्रक्षिप्ताः पांसव एनमुपसेवन्ताम्, संपरिवार्य तिष्ठन्त्वित्यर्थः। ‘मध्यमे परिधाऽ उपश्रयति’ (श० ब्रा० १४।२।२।३२)। मध्यमं परिधिमुपाश्रित्य निदधाति। ‘यथा शकुनिः सूत्रेण प्रबद्धो दिशं दिशं पतित्वाऽन्यत्रायतनमलब्ध्वा बन्धनमेवोपश्रयते’ (छां० उ० ८।८।२)। उपश्रयत उपलीयते विश्रमाय। ‘वक्षःसु रुक्मा उपशिश्रियाणाः’ (ऋ० ७।५६।१३)। निबिडबद्धान् स्वर्णालङ्कारान्धारयन्तः। मरुतो विशिष्यन्ते। ‘तथैवोपश्रिता दैवी बुद्धिर्बुद्धिमतां वा’ (भा० शां० ४५।१८)। ‘उद्गीथ उपश्रीः’ (कौषी० ब्रा० उ० १।५)। परिधानस्योपरि दृढबद्धं परिधानान्तरमुपश्रीरुच्यते। श्रु {उपश्रु} श्रु (श्रु श्रवणे)। ‘उप ब्रह्माणि शृणव इमा नः’ (ऋ० ६।४०।४)। उपशृणव उपशृणु, उपेत्य शृणु। ‘देवा वै ब्रह्मन्नवदन्त। तत्पर्ण उपाशृणोत्’ (तै० ब्रा० १।१।३।११)। उपाशृणोत् समीपेऽवस्थायाशृणोदित्यर्थः। ‘कुमारं जातं संवदन्त उप वै शुश्रूषते नि वै ध्यायतीति’ (ऐ० ब्रा० ३।१।२)। ‘तदु ह जानश्रुतिः पौत्रायण उपशुश्राव’ (छां० उ० ४।१।५)। उपशुश्रुवान् श्रुतवान्। उपशब्दो विशेषकृन्न। ‘उपशुश्रुवान्कौत्सः पाणिनिम्’ (पा० ३।२।१०८ सूत्रे वृत्तौ)। पाणिनिमुपेत्य शिष्यवद्भावेन शास्त्रं श्रुतवानित्यर्थः। ‘यन्मयोक्तमिदं वाक्यं युष्माभिश्चाप्युपश्रुतम्’ (भा० आश्व० ९०।१९)। उपश्रुतमवहितं श्रुतम्। ‘अथा न इन्द्र सोमपा गिरामुपश्रुतिं चर’ (ऋ० १।१०।३)। अस्मत्कृतानां त्वत्स्तुतीनामेकमनाः श्रवणं कुरु। ‘सुश्रुतिश्च मोपश्रुतिश्च मा हासिष्टाम्’ (अथर्व० १६।२।५)। उपश्रुतिः सावधानं श्रवणम्। ‘पतिव्रतात्वात्सत्येन सोपश्रुतिमथाकरोत्’ (भा० उ० १३।२६)। सन्देहनिर्णायिका देवी उपश्रुतिः। ‘नक्तं निर्गत्य यत्किञ्चिच्छुभाशुभकरं वचः। श्रूयते तद्विदुर्धीराः देवप्रश्नमुपश्रुतिम्॥ नोपश्रुतिं कटुकां नोत मुक्ताम्’ (भा० उ० ३०।५)। उपश्रुतिर्वार्ता। ‘यथा त्रयाणां वर्णानां संख्यातोपश्रुतिः पुरा। राजधर्मेष्वनुमता लोकाः सुचरितैः सह’ (भा० शां० ६४।६)॥ उपश्रुतिरन्तर्भावः। ‘उपश्रुत्य वचो राज्ञः स दूतान्प्राहिणोत्तदा’ (भा० सभा० ३३।४०)। उपश्रुत्य=श्रुत्वा संनिहितः श्रोता संनिहितश्च वक्तेति गम्यते। ‘तस्य मेऽयमग्निरुपद्रप्टा वायुरुपश्रोता।’ (ऐ० ब्रा० ७।२४)। स्पष्टोऽर्थः। ‘उप नः सूनवो गिरः शृण्वन्त्वमृतस्य ये’ (वा० सं० ३३।७७)। उपशृण्वन्तु समीपमेत्य शृण्वन्तु। श्लिष् {उपश्लिष्} श्लिष् (श्लिष आलिङ्गने )। ‘उपाश्लिषज्जतु काष्ठम्’ (पा० ३।१।४६ सूत्रे भाष्ये)। संलग्नमभूदित्यर्थः। ‘तदुपश्लेषय शरं यावन्निरूपयामि’ (विक्रम० ५)। उपश्लेषय उपनय, मदन्तिकं नयेत्यर्थः। ‘एकादश कार्षापणा उपश्लिष्टा अस्मिञ्छते एकादशं शतम्’ (पा० ५।२।४५ सूत्रे भाष्ये)। उपश्लिष्टा युक्ताः। ‘तथैवाध्वन्यवेषेण सोपश्लिष्य जनार्दनम्। प्रत्यग्रवनमालेन वक्षसाऽभिविराजता’ (हरि० २।४६।५६)। उपश्लिष्य परिश्लिष्य आश्लिष्य। ‘अचिरोपसम्पत्तिरचिरोपश्लेषः।’ (पा० ६।२।५६ सूत्रे वृत्तौ)। श्लोक् {उपश्लोक्} श्लोक् (श्लोकृ सङ्घाते सङ्घातो ग्रन्थः)। ‘उपश्लोक्यस्य माहात्म्यादुज्ज्वलाः काव्यसम्पदः’ (भा० काव्या० )। उपश्लोक्यः स्तुत्यः कीर्त्यः। श्वस् {उपश्वस्} श्वस् (श्वस प्राणने)। ‘उपश्वासय पृथिवीमुत द्याम्’ (हे दुन्दुभे) (अथर्व० ६।१२६।१)। उपश्वसितामुच्छ्वसितामापूरितां कुरु। सद् {उपसद्} सद् (षद्लृ विशरणगत्यवसादनेषु)। ‘गीर्भिर्गृणन्तो नमसोप सेदिम’ (ऋ० ५।८।४)। उपसेदिम उपसीदामः, उपसन्ना भवामः। ‘सुप्रजसस्त्वा वयं सुपत्नीरुप सेदिम’ (तै० सं० १।१।१०)। त्वा गार्हपत्याग्निम्। ‘जीवा जीवन्तीरुप वः सदेम’ (अथर्व० ३।१३।६)। उपसदेम उपसीदेम उपगच्छेम। ‘अथ हैनं प्रस्तोतोपससाद’ (छां० उ० १।११।४)। ‘आकल्पसाधनैस्तैस्तैरुपसेदुः प्रसाधकाः’ (रघु० १७।२२)। उक्तोऽर्थः। ‘तं त्वा…प्रजावन्त उपसदेम सर्वे’ (अथर्व० ७।७८।४)। उपसदेम परिचरेम। ‘भद्रं पश्यन्त उप सेदुरग्रे तपो दीक्षामृषयः सुवर्विदः’ (तै० सं० ५।७।४।६)। उपसेदुरुपासाञ्चक्रिरे। ‘पितरो वात्र पूर्व उपसीदन्ति’ (जै० ब्रा० १।७४)। उपसीदन्ति निषीदन्ति। ‘न चेदुपसीदेत्’ (सत्या० श्रौ० २६।२।३५)। उक्तोऽर्थः। ‘इहोपसीदतु भवान्’ (त्रिपुरदाहे)। उक्तचर एवार्थः। लौकिके साहित्ये ऽ त्रार्थे विरलः प्रयोगः। ‘यथागारं दृढस्थूणं जीर्णं भूत्वोपसीदति’ (रा० २।१०५।१८)। उपसीदति अवसीदति विशीर्यते नश्यति। अयमेवार्थ उत्तरार्धे तथा ऽवसीदन्तीति श्रवणात्। ‘ये यजामह इत्युपासदत्’ (तै० सं० १।६।११)। उपसीदति, उपैतीत्यर्थः। ‘द्वन्द्वं पात्राण्युपसादयति’ (श० ब्रा० १४।१।३।१)। उपसादयति समीपे स्थापयति। ‘प्रोक्षणीरासादयेध्मं बर्हिरुपसादय’ (श० ब्रा० १।२।५।२१)। उक्तोऽर्थः। ‘यदहोष्यन्नुपसादयेत्। यथाऽन्यस्मा उपनिधाय। अन्यस्मै प्रयच्छति। तादृगेव तत्’ (आप० श्रौ० २।५।१०)। ‘तदुत्तरेणाहवनीयमुपसादयन्ति’ (श० ब्रा० ३।६।३।१३)। ‘इत्युद्गृह्यापरेणाहवनीयं बर्हिष्युपसादयति’ (भा० श्रौ० ६।१२।३)। ‘अथोलूखलमुसले प्रक्षाल्य शूर्पं च पश्चादग्नेः प्रागग्रान्दर्भानास्तीर्योपसादयति।’ उक्तोऽर्थः। ‘संवत्सरे पर्यागते एताभिरेवोपसादयेत्’ (तै० सं० १।६।१०।३)। उपसादयेत् अधिश्रयेत्। ‘उपसन्नो होता प्रातरनुवाकमनुवक्ष्यन्भवति’ (श० ब्रा० ३।९।३।७)। उपसन्नोऽन्तिकस्थः। ‘विश्वास्यैवोपसन्नार्थो वशे कृत्वा रिपुः प्रभो’ ( भा० शां० १०३।१३)। उपसन्नार्थः=लम्भितार्थः कृतः। ‘ब्रवीतु भगवांस्तन्मे उपसन्नोऽस्म्यधीहि भोः’ (भा० शां० २८७।११)। उपसन्नः शिष्यभावेनोपेतः। ‘नानुपसन्नाय’ (निर्ब्रूयात्) (नि० २।३।६)। उपसन्नो विधिवत्प्राप्तः, शिष्यवृत्तिमास्थितः। ‘उपसन्ने त्वहोरात्रम्’ (गो० गृ० ३।३।२७)। विशेषणमहिम्ना विशेष्यलाभः, यथा सागराम्बरेत्यत्र। शिष्य इत्यर्थः। ‘कथं च निस्तरेमास्मात्कृच्छ्राद्दैवोपसादितात्’ (भा० वन० २६३।४०)। उपसादितात्=उपनमितात्, प्रापितात्। ‘आत्मानं शरीरमुपहारं हविष्यमुपाहरत् उपसादितवान्’ (भा० ७।५२ इत्यत्र नीलकण्ठः)। ‘य आङ्गिरसो नमसोपसद्यः’ (ऋ० १०।४७।६)। उपसद्य उपसन्न उपगतः (देवान्)। ‘धन्योऽस्म्यनुगृहीतोस्मि यस्य मे मुनिपुङ्गव। यज्ञोपसदनं ब्रह्मन्प्राप्तोसि मुनिभिः सह’ (रा० १।५०।१४)॥ यज्ञोपसदनं देवयजनमिति कतकः। यज्ञस्थानमिति यावत्। ‘तत्रोपसदनं चक्रे दोणस्येष्वस्त्रकर्मणि’ (भा० वन० १७१६९) द्रोणमुपसेदिवानित्यर्थः। ‘अशितास्त उपसदः’ (सन्तु) (अथर्व० ६।१४२।३)। उपसद उपसत्तारः, उपगन्तारः। ‘इमां मे अग्ने समिधमिमामुपसदं वनेः’ (ऋ० २।६।१)। उपसदमुपसदनसाधनामाहुतिम्। ’ ते देवा अब्रुवन् उपसद उपायामोपसदा वै महापुरं जयन्तीति’ (श० ब्रा० ३।४।४।४)। उपसद्रोधः परिवेष्टनम्। ‘अग्निर्नेतेत्याग्नेयी प्रथमोपसत्’ (ऐ० ब्रा० ३।१८)। उपसद् आहुतिः। ‘प्रकामोद्यायोपसदम्’ (वा० सं० ३०।९)। उपसीदति समीपे तिष्ठति, तम्। उदीक्षमाणमित्यर्थः। ‘उपसत्ता वर्धतां ते अनिष्टृतः’ (अथर्व० ७।८७।३)। उपसत्ता उपसदनशीलः परिचारकः। अनिष्टृतः=अनिस्तृतः=अहिंसितः। ‘मा ते रिषन्नुपसत्तारो अग्ने’ (अथर्व० २।६।२)। उक्तोऽर्थः। ‘मा ते रिषन्नुपसत्तारो गृहाणाम्’ (अथर्व० ३।१२।६)। उपसत्तारो निवसन्तः। ‘परिचरिता भवति परिचरन्नुपसत्ता’ (छा० उ० ७।८।१)। उपसत्ता गुरोः सामीप्यस्य लब्धा। ‘देवानां सख्यमुप सेदिमा वयम्’ (वा० सं० २५।१५)। उपसेदिम प्राप्नुयाम। ‘य आसुतं कुर्वते यथा दुग्धामुपसीदेदेवं तत्’ (पञ्च० ब्रा० ४।४।११)। उपसीदेत् उपविशेत्। सिच् {उपसिच्} सिच् (षिच क्षरणे)। ‘तद्यथा जरत्कक्षमग्निनोपदीप्य तमद्भिरुपसिञ्चेत्’ (जै० ब्रा० २।१३७)। उपसिञ्चेत् आर्द्रयेत्। ‘शुनासीराविमां वाचं… पयः। तेनेमामुपसिञ्चतम्’ (ऋ० ४।५७।५)। उपसिञ्चतमुपेत्य सिञ्चतमिति महेश्वरः। उपसिञ्चतमार्द्री कुरुतम् इत्यन्ये। ‘व्यञ्जनैरुपसिक्ते’ (पा० ४।४।२६)। दध्नोपसिक्तं दाधिकम् इति वृत्तिः। उक्तोऽर्थः। ‘दुहन्त्यूधरुपसेचनाय’ (ऋ० १०।७६।७)। उपसेचनाय क्षरणाय। ‘त्रयः कोशास उपसेचनासः’ (ऋ० ७।१०१।४)। उपसेचनास उपसेक्तार इति सायणः। उपसेचनसाधनानि खजाका दर्व्यो वेत्यन्ये। ‘ऋतं हस्तावनेजनं कुल्योपसेचनम्’ (अथर्व० ११।३।१३)। उपसेचनं मिश्रणसाधनम्। ‘वेति त्वमुपसेचनी’ (ऋ० १०।२१।२)। उपरिक्षरणशीला ऽऽहुतिः। रसमयं हविरिति यावत्। ‘मृत्युर्यस्योपसेचनम्’ (कठोप० २।२५)। उपसेचनं व्यञ्जनम्। सिध् {उपसिध्} सिध् (षिधु संराद्धौ)। ‘अथ यदस्यान्नमुपसिद्धं स्यात्’ (गो० गृ० १।९।४)। उपसिद्धं समीपे सिद्धम्। सृ {उपसृ} सृ (सृ गतौ)। ‘भृगुर्वै वारुणिर्वरुणं पितरमुपससार’ (तै० उ० ३।१)। उपससार=उपजगाम। ‘अथ खल्वाशीः समृद्धिरुपसरणानीत्युपासीत’ (छां० उ० १।३।८)। उपसरणानि उपगन्तव्यानि ध्येयानीति शङ्करः। ‘प्रजने सर्तेः’ (पा० ३।३।७१) इत्यपं विधत्ते घञोऽपवादम्। गवामुपसर इति चोदाहरणं वृत्तौ स्थितम्। प्रजनं (प्रजनः?) प्रथमं गर्भग्रहणम्। स्त्रीगवीषु पुङ्गवानां गर्भाधानाय प्रथममुपसरणमुच्यते। ‘उपसर्या काल्या प्रजने’ (पा० ३।१।१०४)। प्रजने प्राप्तकाला गौरुपसर्योच्यते। उपसार्येति प्राप्त उपसर्येति निपातनम्। ‘यस्तूर्ध्वमधो वा भेषजवेगं प्रवृत्तमज्ञात्वा विनिहन्ति तस्योपसरणं हृदि कुर्वन्ति दोषाः’ (सुश्रुत० २।१९५।१)। ‘यं वै नेदिष्ठमुपसर्तव्यानां मन्येत तमुपधावेत्’ (श० ब्रा० १।६।२।११)। उपसर्तव्यः साहाय्यलाभायोपेयः। सृज् {उपसृज्} सृज् (सृज विसर्गे)। ‘तदेतत् स्रोतसां प्रकृतिभूतत्वान्न विकारैरुपसृज्यते शरीरम्’ (चरक० वि० ५।७)। नोपसृज्यते न सम्बध्यते। ‘तत्रौपसर्गिको नाम यः पूर्वोत्पन्नं व्याधिं जघन्यकालजातो व्याधिरुपसृजति स तन्मूल एवोपद्रवसंज्ञकः’ (सुश्रुत० सू० अ० ३५)। उपसृजति तेन सम्बद्धस्तस्योपरि जायते। ‘एवम् खल्वेता देवताः पाप्मभिरुपासृजन्’ (श० ब्रा० १४।४।१।७)। उपासृजन् अयुञ्जन्। ‘पापानुगास्तु पापास्ताः पतीनुपसृजन्त्युत’ (भा० वन० २३३।१७)। दोषेर्योजयन्तीत्यर्थः। ‘वत्सो न मातुरुप सर्ज्यूधनि’ (ऋ० ९।६९।१)। उपसर्जि उपासर्जि प्रतिधीयते संसृज्यते। ‘दक्षिणत उपसृजति’ (तै० ब्रा० २।१।८।१)। दक्षिणपार्श्वे वत्सं सम्बध्नातीत्युक्तं भवति। ‘उपसृजन्तीत्युपसर्गाः’ (पा० १।४।३८) इत्यत्र पदमञ्जरी। संबध्नन्तीत्यर्थ इति च सा। उपसृज्यते नियुज्यत इत्युपसर्जनम् इति द्वे अप्रधानोपसर्जने इत्यमरव्याख्यायां स्वामी। ‘महानाम्नीनां पञ्चाक्षरानुपसर्गानुपसृजत्येकादशाक्षरेषु पादेषु’ (ऐ० ब्रा० ४।४)। उपसृजति अभ्युच्चिनोति, आवपति। ‘आत्मा वै पञ्चविंशः। प्रजा पशव उपसर्गः। प्रजयैतत् पशुभिः प्रेष्यैरन्नाद्येनेत्यात्मानमुपसृजने’ (शां० ब्रा० १७।१)। ‘महानाम्नीनामुपसर्गानुपसृजति’ (ऐ० ब्रा० ४।४)। अतिच्छन्दसामनुष्टुप्त्वसम्पादनाय मेलनं करोतीत्यर्थः। ‘अपो देवीरुपसृज मधुमतीः’ (वा० सं० ११।३८)। उपसृज निक्षिपेत्युवटः। आसिञ्चास्मिन्खननप्रदेश इति च महीधरः। ‘स आसामेष प्रथमभक्षः सोमस्य राज्ञो यन्निग्राभ्याभिरुपसृजति’ (श० ब्रा० ३।९।४।१५)। निग्राभ्या जलानि सोमस्योपर्यासिञ्चतीत्यर्थः। ‘त्रिभिरप उपसृजंति’ (श० ब्रा० ६।५।१।१२)। उपसृजति उपर्यासिञ्चति, प्रोक्षति, अभ्युक्षति। ‘ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः’ (ऋ० २।१।१६)। उपसृजन्ति अतिसृजन्ति दाशन्ते ददति। ‘उपसृजन्धरुणं मात्रे धरुणो मातरं धयन्’ (वा० सं० ८।५१)। मातुः पृथिव्या धारयितारमग्निमुपसृजन्समीपं प्रापयन्। ‘राजानं वा एताभिरुपस्रक्ष्यन्भवति’ (श० ब्रा० ३।९।३।२६)। उपस्रक्ष्यन् अभिषेक्ष्यन्। ‘क्रुधद्रुहोरुपसृष्टयोः कर्म’ (पा० १।४।३८)। उपसृष्टयोरुपसर्गेण सम्बद्धयोः। ‘हुत उपसृष्टां प्रब्रूतादित्याह।’ (अध्वर्युरिति शेषः) (का० श्रौ० ४।२।१८)। उपसृष्टा वत्सेन संगता। ‘यस्याग्निहोत्री व्युपसृष्टा निषीदति’ (तै० ब्रा० १।४।३।२)। ‘उपसृष्टा गावो वसन्ति’ (तां रात्रिम्) (लौ० गृ० ५८।७)। उक्तोऽर्थः। ‘स होवाच। गौतम का तेऽग्निहोत्री को वत्सः किमुपसृष्टा’ (श० ब्रा० ११।५।३।२)। गोर्वत्सेन योजनं दोहनाङ्गभूतं किम् इत्यर्थः। ‘दृष्ट्वा दुर्बलमामपात्रसदृशं मृत्यूपसृष्टं जगत्’ (सौन्दर० ८।३२)। मृत्यूपसृष्टं मृत्युसम्बद्धं मृत्युनाऽऽक्रान्तम्। ‘रोगोपसृष्टतनुः’ (रघु० ८।९४)। रोगैर्व्याप्ता तनुर्यस्य सः।* ‘त्याज्यं सुखं विषयसंगमजन्म पुंसाम्। दुःखोपसृष्टमिति मूर्खविचारणैषा’ (प्र० च० २।२३)॥ उपसृष्टं संसृष्टं संभिन्नं सम्मिश्रितं सम्पृक्तम्। ‘त्यजेत्तद्राष्ट्रमासन्नमुपसृष्टमिवामिषम्’ (भा० शां० २८७।५२)। विषेण सम्पृक्तमित्यर्थः। ‘नोपसृष्टेऽन्त्यजैर्नृभिः’ (मनु० ४।६१)। उपसृष्टे सम्बद्ध उपतप्ते वेति मेधातिथिः। उपद्रुत इति कुल्लूकः। ‘तेनोपसृष्टो यस्तस्य लक्षणानि निबोधत’ (याज्ञ० १।२७२)। तेन विनायकेन गृहीतः, आविष्टः। ‘ततो भूतोपसृष्टेव वेपमाना पुनः पुनः’ (रा० २।६०।१)। भूतोपसृष्टा भूताविष्टा वेतालोपहता। ‘दैवोपसृष्टः पुरुषो यत्कर्म कुरुते क्वचित्’ (भा० द्रोण० १५२।२६)। दैवोपसृष्टः=दुर्दैवग्रस्तः। ‘त्वया कालोपसृष्टेन’ (भा० शल्य० ६३।४६)। उक्तोर्थः। ‘उपसृष्टः परेणेति मूर्छितः’ (भा० पु० १०।७६।३३)। उपसृष्टः प्रहृतः। अन्यत्र दुर्लभोऽर्थः। ‘उपसृष्टं परित्रातुं शक्ता रामेण संयुगे’ (रा० ६।९४।२७)। उपसृष्टमुपद्रुतमिति गोविन्दराजः। हन्तुमारब्धमिति तु तिलककारः। स चार्थिकोऽर्थः। ‘महाश्वासोपसृष्टस्तु क्षिप्रमेव विपद्यते’ (चरक० चि०)। उपसृष्टो युक्तः। ‘तस्मादपि पृष्ठत उपसृष्टो मनसा विजानाति’ (श० ब्रा० १४।४।३।९)। उपसृष्टः स्पृष्टः। ‘निरुपसृष्टाभिप्रेतार्थसिद्धिहेतुर्मङ्गलम्’ (तै० सं० १।८।१६) इत्यत्र भाष्ये भट्टभास्करः। निरुपसृष्टाऽनन्तराया। ‘अनाहूतोपमृष्टानामनाहूतोपजल्पिनाम्। ये लोकांस्तान्हतः कर्ण मया त्वं प्रतिपत्स्यसे’ (भा० आदि० १३६।१८)॥ उपसृष्टानामुपागतानाम्। ‘तक्षकादात्मनो मृत्युं द्विजपुत्रोपसर्जितात्।’ (भा० पु० १।१२।२७)। उपसर्जितात् प्रेरितात्। ‘न चैव व्यालमृगानुविचरितमरण्यवनमवगाढेन यत्र क्वचिदुपसृज्य तुरगवरं विश्रम्यते’ (अवदा०)। उपसृज्य बद्ध्वा। ‘सापि व्यालोक्य दुहिता सहसैवोपसृज्य तम्’ (बृ० क० म० वे० ३, श्लो० २१९)। उपसृज्य=उपगम्य। ‘निपाताश्चादयो ज्ञेयाः प्रादयस्तूपसर्गकाः’ (नि० १।३ इत्यत्र दुर्ग)। ‘ते समाधावुपसर्गा व्युत्थाने सिद्धयः’ (यो० सू० ३।३७ भाष्ये)। उपसर्गा अन्तरायाः। ‘देवि महामोहो योगोपसर्गैः सह न ज्ञायते क्व निलीनस्तिष्ठति’ (प्र० च० ५)। योगोपसर्गा योगे विघ्नाः योगस्य परिपन्थिनः कामक्रोधादयः। ‘प्रतिभामुपसर्गांश्चाप्युपसंगृह्य योगतः’ (यो० वा०)। उपसर्गा दिव्याङ्गनासङ्गादयः। ‘प्रशमिताशेषोपसर्गाः प्रजाः’ (रत्ना० १।१०)। उपसर्गा आपदः। ‘देशोपसर्गाः शमु नो भवन्तु’ (अथर्व० १९।९।९)। उपसर्गा ईतयः। अजन्यं क्लीबमुत्पात उपसर्गः समं त्रयमित्यमरः। ‘उपसर्गेण तुरगाः करभाश्च क्षयं गताः’ (राज० ८।६५९)। उपसर्गेण रोगेण। ‘क्षीणं हन्युश्चोपसर्गाः प्रभूताः’ (सुश्रुते)। पूर्वकालोत्पन्नस्य रोगस्योपरि जातं रोगान्तरमुपसर्गः। सोपसर्गं तु यद्वाक्यमायतीहितमुच्यते। ‘नाभिनन्दति तद्राजा मानार्हो मानवर्जितम्’ (रा० ३।४४।११)। उपसर्गो दुःखम्, व्यथा। ‘सोपसर्गं वो नक्षत्रम्।’ उक्तोऽर्थः।** ‘रामलक्ष्मणयोश्चैव विवासाद् वासवोपमम्। आपेद उपसर्गस्तं तमः सूर्यमिवासुरम्’ (रा० २।६३।२)॥ उपसर्ग उपप्लवः। शोक इति यावत्। तं दशरथम्। ‘अनुभूतोपसर्गो वा मनसो वाप्युपद्रवः’ (रा० १।१२।२)। अनुभूतोपसर्गोऽनुभूतस्य नाशः। सुषप्तिरिति यावत्। ‘महानाम्नीनामुपसर्गानुपसृजति’ (ऐ० ब्रा० ४।४)। उपसर्गोऽभ्युच्चयः, आवापः। शत्रुः शदेः शासते र्वा शृणाते र्वा श्वसतेः सीदते र्वा। ‘उपसर्गाद् बहुधा सीदतेश्च’ (भा० कर्ण० ४२।३२-३३)॥ उपसर्गादुपसर्जनाद् दन्त्यस्य स्थाने तालव्यस्मेति तत्र नीलकण्ठः। इहोपसर्गो विपरिणामः। ‘ज्योतिषां चोपसर्जने’ (मनु० ४।१०५)। सूर्यचन्द्रतारागणानामुपसर्जन उपसर्गे उपरागादावुपद्रवे। ‘माया विभेदानुपसर्जनानि’ (भा० शां० १०३।४१)। परस्परमितरेषां शत्रूणामुत्थापनादीनि। ‘अयादानांशुनिवपनोपसर्जन–’ (का० श्रौ० १२।५।९)। निग्राभ्याभिर्न्युप्तस्य सोमस्याभिषवार्थमार्द्रीकरणमुपसर्जनम्। ‘वैवर्ण्योपसर्जनं चाङ्गानाम्’ (सुश्रुत० १।३२।२)। उपसर्जनं तद्भावापत्तिः। वैवर्ण्यावसादनं चाङ्गानामिति पाठान्तरम्। ‘अथैक उपसर्जनीभिरैति’ (श० ब्रा० १।२।२।६)। ‘उपसर्जनीरधिश्रयति’ (का० श्रौ० २।५।१)। उपसर्जनीः पिष्टसंयवनार्था अपः। ‘उप सर्प मातरं भूमिमेतामुरुव्यचसं पृथिवीं सुषेवाम्। ऊर्णम्रदाः पृथिवी दक्षिणावतः’ (अथर्व० १८।३।४९)। उपसर्प=उपेहि। ‘उपसर्पणाशक्तावासनमधः’ (का० श्रौ० २५।६।११)। उपसर्पमिहाग्नेः समीपेऽ वस्थितिः। ‘एकमेव दहत्यग्निर्नरं दुरुपसर्पिणम्’ (मनु० ७।९)। योऽग्नेरतिसमीपमनवहितः सन्नुपसर्पति तं दुरुपसर्पिणम्। सेव् {उपसेव्} सेव् (षेवृ सेवने)। ‘एवमतन्द्रितस्त्रींश्चतुरो वा मासान् क्रियापथमुपसेवेत’ (सुश्रुत० चि० ५।२८)। उपसेवेत शीलयेत्। ‘ततः स्थितेषु तेष्वत्र नानाभोगोपसेविषु’ (कथा० ४४।११६)। नाना पृथग्विधान् भोगान्भुञ्जानेष्वित्यर्थः। ‘चन्दनेन महार्हेण यस्याङ्गमुपसेवितम्। मलेन तस्याङ्गमिद कथमार्यस्य सेव्यते’ (रा० २।९९।३५)॥ उपसेवितं सुरभीकृतम्। वास उपसेवायामिति चुरादिषु पठ्यते। तत्र उपसेवा सुगन्धीकरणमाहेति मुक्तसंशयम्। स्तम्भ् {उपस्तम्भ्} स्तम्भ् (स्तम्भु सौत्रो रोधने)। ‘इमे मयूखा उप तस्तभुर्दिवम्’ (अथर्व० १०।७।४४)। उपस्तभ्नन्तीत्यर्थः। ‘उप द्यामृष्वो बृहद् इन्द्र स्तभायः’ (ऋ० ६।१७।७)। उपस्तभायः=उपस्तभ्नासि, अवलम्बसे। यथा निरालम्बा सती द्यौर्नाधः पतति तथा तां धारयसीत्यर्थः। ‘यथा वृषो वृषदर्शन उत्कटमुपष्टम्भं करोति’ (सां० का० १३ गौडपाद०)। स्तॄ {उपस्तॄ} स्तॄ (स्तॄञ् आच्छादने)। ‘यस्य वेदिरुपस्तीर्णा तस्य लोका यथा मम’ (भा० शां० ९८।३०) उपस्तीर्णा कुशैरास्तीर्णा। ‘तं वै सदा कामचरमनुपस्तीर्णशायिनम्’ (भा० शां० १७६।१३)। शय्याहीनो भूतले यः शेते तच्छीलः। ‘अनुत्तरीयवसनमनुपस्तीर्णशायिनम्। बाहूपधानं शाम्यन्तं तं देवा ब्राह्मणं विदुः’ (भा० शां० २६९।३०)॥ उक्तोऽर्थः। ‘इयं कुसुमसङ्घातैरुपस्तीर्णा’ (रा० ४।१।८९)। उपस्तीर्णा व्याप्ता। ‘आवसथं दद्यादुपरिशय्यामुपस्तरणमुपधानं सावस्तरणमभ्यञ्जनं चेति’ (आप० ध० २।३।६।१५)। उपस्तरणं तूलिका। अवस्तरणमुपरिपटः। ‘निवेशनं पुनर्नवीकृत्य लेपनास्तरणोपस्तरणैः’ (आश्व० गृ० २।३।३)। उपस्तरणं भूमेः समीकरणमिति नारायणो वृत्तिकारः। ‘शुक्रादुपस्तरणाभिधारणे’ (का० श्रौ० ९।९।२२)। शुक्राद् द्रोणकलशस्थात् सोमादुन्नीय उपस्तरणं विकरणम्, अभितः प्रक्षेपः। स्था {उपस्था} स्था (ष्ठा गतिनिवृत्तौ)। ‘अन्योन्यमुपतिष्ठन्ति रायः’ (ऋ० १०।११७।५)। अन्यमन्यं संचरन्ति। इत्वर्यो भवन्तीत्यर्थः। ‘मूलपुरुषावसाने सम्पदः परमुपतिष्ठन्ति’ (शा० ६)। परं संक्रामन्तीत्यर्थः। ‘गङ्गा यमुनामुपतिष्ठते’ (पा० १।३।२५ सूत्रे वृत्तौ)। यमुनया संगता भवति, तामुपश्लिष्यति। अश्वारोहा रथिकानुपतिष्ठन्ते। तै मैत्रीं कुर्वन्तीत्याह। अयं पन्थाः स्रुघ्नमुपतिष्ठते। स्रुघ्नं प्राप्नोतीत्यर्थः। ‘सर्वदिक्स्थान्यस्योपतिष्ठन्ते रत्नानि’ (यो० सू० २।३७ भाष्ये)। उपतिष्ठन्ते उपस्थितानि संनिहितानि भवन्ति। अकर्मक इत्यात्मेनपदम् अत एव च तस्येति षष्ठी। ‘आग्नेय्याऽऽग्नीध्रमुपतिष्ठते’ (पा० १।३।२५ सूत्रे वृत्तौ)। उपतिष्ठते स्तौति। ‘यदेव सायं प्रातराहवनीयमुप च तिष्ठत उप चास्ते तदेव तस्योपस्थानम्’ (श० ब्रा० १।३।५।१६)। उपतिष्ठते समीपे दण्डायमानो भवति। ‘स तामुपस्थितो रामः क्व सीतेत्येवमब्रवीत्।’ (रा० ३।६४।६)। तां गोदावरीमुपस्थितः प्राप्त उपेतः। ‘विपदुत्पत्तिमतामुपस्थिता’ (रघु० ८।८३)। उपस्थिता सिद्धा निश्चिता। विपत्ति नशिः। ‘उपस्थितं प्रयुञ्जानस्त्वयि सान्त्वमनर्थकम्’ (रा० २।७।२५)। उपस्थितं तत्कालोचितम्। ‘उपस्थितं प्राञ्जलिना विनीतेन गरुत्मता’ ( )। उपस्थितमुपासितमन्वासितं सेवितम्। ‘यदीदृशैरहं विप्रैरुपस्थेयैरुपस्थितः’ (रा० )। ‘तपः श्रुतोपसम्पन्नाः सर्वकामैरुपस्थिताः’ (भा० वि० १८।२०)। उपस्थिताः सेविता जुष्टाः समन्विताः। किमुपस्थितं नाम। ‘अनार्ष इतिकरणः’ (पा० ६।१।१२९ सूत्रे भाष्ये)। ‘उपस्थितं सेतिकरणं केवलं तु स्थितं पदम्’ (ऋ० प्रा० १०।९)। निगदव्याख्यातम्। ‘विद्याव्यसनिता नित्यं नित्यं पित्रोरुपस्थितिः’ (स्कन्द० का० ४।१९।४४)। उपस्थितिः शुश्रूषा। ‘प्रतिगृह्येप्सितं दण्डमुपस्थाय च भास्करम्’ (मनु० २।४८)। उपस्थाय अभिमुखं स्थित्वा। उपस्थः शेफसि क्रोडे तथा मदनमन्दिर इति विश्वमेदिन्यौ। मातुरुपस्थे सुखं शेते शिशुः। मातुः क्रोडे उत्सङ्गेऽङ्के। उपस्थो योनौ च मेढ्रे चेति कोषः। उपस्थो वक्ष्यमाणयोः (भगशिश्नयोः) इत्यमरश्च। ‘तस्मिन्निर्मनुजेऽरण्ये पिप्पलोपस्थ आस्थितः’ (भा० पु० १।६।१६) उपस्थस्तलम्। अधोभागः। ‘तं शयानं धरोपस्थे’ (भा० पु० ७।१३।१२)। ‘रथोपस्थ उपाविशत्’ (गीता १।४७)। उपस्थो मध्यभागः। ‘प्रावृता उपस्थं कृत्वोपासीदन्’ (ऐ० ब्रा० ८।९, श० ब्रा० २।४।२।३)। ‘अनुपस्थकृतः’ (सत्या० श्रौ० २६।२।३७)। आकुञ्चितस्य सव्यजानुन उपरि दक्षिणपादप्रक्षेपं कृत्वा यत्सुखेनावस्थानं तदुपस्थकरणमुच्यते। ‘उपविशेत् समस्तजङ्घोरुरत्निभ्यां जानुभ्यागुपस्थं कृत्वा यथा शकुनिरुत्पतिष्यन्नुपस्थकृतस्त्वेवाश्विनं शंसेत्’ (शां० गृ० १।६।९)। इत्युक्तमुपस्थकरणलक्षणम्। ‘उपतस्थुरुपस्थानम्’ (रा० २।१५।१)। उपस्थानमास्थानं यत्र कार्यिणो राजानमुपतिष्ठन्ति। ‘आह च कौटल्यः– उपस्थानगतः कार्यार्थिनामद्वारासङ्गं कारयेत्’ (कौ० अ० १।१९।६)। ‘उपस्थानमनुज्ञाप्य प्रविवेश निवेशनम्’ (रा० २।१०।१०)। उपस्थानं सभा। तात्स्थ्यात् सभ्याः। ‘उपस्थानगृहैः शुभ्रैर्वलभीभिश्चोपशोभितम्’ (भा० आदि० १२८।४०)। ‘पार्थिवै र्बहुभिः कीर्णमुपस्थानं दिदृक्षुभिः।’ (भा० सभा० ४९।३३)। उक्तोऽर्थः। ‘द्विषत उ चैवैतद् भ्रातृव्याय नोपस्थानं करोति’ (श० ब्रा० १।३।५।१६)। उपस्थानं न करोति अवकाशं न ददाति। ‘तत्त्वस्मृतेरूपस्थानात्’ (याज्ञ० ३।१६०)। उपस्थानात् संनिधानात्, विद्यमानत्वात्। ‘कुशान्यवांश्चासनोपस्थानेषु प्रोक्षेत्’ (पा० गृ० ३।४।९)। उपस्थानानि देवतास्थानानीति कर्कः। ‘न च प्रभुत्वरसास्वादिनः परोपस्थाने कृपणजीवितम्’ (तन्त्रा० ३, उपक्रमे)। परोपस्थानं परसेवा, परपरिचर्या। प्रियं कर्तुमुपस्थातुं बलिकर्म स्वकर्मजम्। ‘अभिहर्तुं नृपाः षट्सु पृथग्जात्यैश्च नैगमैः’ (भा० सभा० १३।१६)॥ उपस्थातुमुपहर्तुम्। ‘सवत्सां धेनुं वृषभं च प्रदक्षिणीकृत्योपस्थानं गच्छेत्’ (कौ० अ० १।१९।२४)। उपस्थानमास्थानमण्डपम्। स्ना {उपस्ना} स्ना (ष्णा शौचे)। ‘गच्छ मागधिकामानयोपस्नानेन’ (अवि० ५)। स्निह् {उपस्निह्} स्निह् (ष्णिह स्नेहने चुरादिः)। ‘केदारस्येव केदारः सोदकस्थ निरूदकः। उपस्नेहेन जीवामि जीवन्तीं यच्छृणोमि ताम्’ (रा० ६।५।११)॥ उपस्नेह आर्द्रीकरणं सम्बन्धश्च। ‘सोपस्नेहतया वनान्तरस्याभितः खलु किष्किन्धया भवितव्यम्’ (अभि० १)। स्पृश् {उपस्पृश्} स्पृश् (स्पृश संस्पर्शने)। ‘अमूं द्यां वर्ष्मणोप स्पृशामि’ (ऋ० १०।१२५।७)। उपस्पृशामि सम्यक् स्पृशामि आमृशामि। ‘अद्भि प्राणानुपस्पृशेत्’ (मनु० ४।१४३) पाणिगृहीताभिरद्भिश्चक्षुरादीनि करणानि स्पृशेदित्यर्थः। ‘यत्रास्याप उपस्पृशन्ति अग्नौ ह्यधि भ्रातृव्यं वर्धयेत्’ (श० ब्रा० १।१।१।२१)। उपस्पृशन्ति स्पृशन्ति। उपशब्दो नान्तरमर्थे करोति। ‘स विह्वलाङ्गो जगतीमुपास्पृशत्’ (भा० शल्य० ५७।६६)। ‘रक्ष्यमाणश्च तैर्विप्रैर्नहि भूमिमुपास्पृशम्’ (भा० उ० १८२।१३)। उक्तोऽर्थः। ‘नाकारणमुपस्पृशेत् स्त्रियम्’ (सत्या० श्रौ० २६।२।६७)। पूर्वेण समोऽर्थः। ‘…अपि पापकृतो जनान्। नोपस्पृशन्ति वै विघ्ना यमदूताश्च दारुणाः’ (स्कन्द० का० ४।१९।१२१)॥ ‘वासो यत् पत्नीभिरुतं तन्नः स्योनमुप स्पृशात्’ (अथर्व० १४।२।५१)। ‘स्वप्ने क्षवथौ… अप्रयतं च मनुष्यं नीवीं च परिधायाप उपस्पृशेत्’ (सत्या० श्रौ० २६।५।१३)। अप उपस्पृशेत्। केषुचित्स्नानं केषुचिदाचमनं केषुचित्स्पर्शनमात्रं (कुर्यात्) यावता प्रयतो मन्यत इति वृत्तिकारः। सारं वचः सूत्रहृदयमुत्तानयति। ‘पादावुपस्पृश्य शनैः प्रहृष्टो वाक्यमब्रवीत्’ (भा० अनु० ३०।५४)। उपस्पृश्य स्पृष्ट्वा। ‘उपस्पृश्य द्विजो नित्यमन्नमद्यात् समाहितः’ (मनु० २।५३)। उपस्पृश्य आचम्य। ‘श्वोभूते उदकमुपन्पृश्य वाचं विसृजेत्’ (आप० ध० २।१२।१३)। उदकमुपस्पृश्य स्नात्वा, अभिषेकं कृत्वा। ‘उपस्पृश्य मणिकर्णिकायाम्’ (दशकु० पृ० ९५)। उक्तोऽर्थः। ‘नदीमुपस्प्रष्टुमिवावतीर्णः’ (पञ्चरा० १।१५)। उपस्प्रष्टुं स्नातुम्। ‘उपस्प्रष्टुगतश्चाहमपश्यं शयितामिमाम्’ (भा० आदि० ७२।१३)। उपस्प्रष्टुमाह्निकजलकार्यं कर्तुमिति नीलकण्ठः। ‘प्रतिगृह्णात्येनानशक्य उपस्पर्शनम्’ (का० श्रौ० ५।१०।१७)। उपस्पर्शनं स्पर्शनम्। एनान् हुतावशिष्टान् पुरोडाशान्। ‘ब्राह्मणस्य गौरिति पदोपस्पर्शनं वर्जयेत्’ (आप० ध० १।३१।६)। उक्तोऽर्थः। ‘श्वचाण्डालपतितोपस्पर्शने सचैलं स्नातः सद्यः प्रयतो भवति’ (व० धर्म० २३।३३)। ‘अवरश्चेद्वर्णः पूर्वं वर्णमुपस्पृशेत्पूर्वो वाऽवरं तत्र तच्छवोक्तमाशौचम्’ (याज्ञ० मिताक्षरायां ३।१४ इत्यत्रोद्धृतं गौतमीयं वचनम् )। उपस्पर्शनं निर्हरणमिति मिताक्षरा। ‘मेधां मह्यमिति पाणिना मार्गं दत्त्वा त्रिषवणमहोरात्रमुदकोपस्पर्शनम्’ (लौ० गृ० ४।१८)। उदकोपस्पर्शनं स्नानम्। ‘उपस्पर्शनषड्भागं लभते पुरुषः सदा’ (भा० अनु० ६५।१३)। उपस्पर्शनं दानम्। णिजधिकस्य स्पृशेरयं प्रयोग इति गाः स्पर्शयता घटोघ्नीरिति रघुकारस्य वचनात्प्रतीयते। स भवांस्तूपं न प्रयुङ्क्ते। केवलेन धातुना दानमर्थमर्पयति। ‘तदुपस्पर्शनं पुण्यं गच्छन्तं… भरद्वाजम्’ (रा० ५।३।१४)। उपस्पर्शनं स्नानम्। ‘व्रतायोपस्पर्शनं स्वासने’ (का० श्रौ० ७।४।२७)। उपस्पर्शनमाचमनम्। ‘अस्मे ता त इन्द्र सन्तु सत्याऽहिंसतीरुपस्पृशः’ (ऋ० १०।२२।१३)। उपगम्य स्पृशन्ति उपस्पृशः स्तुतयः। स्मृ {उपस्मृ} स्मृ (स्मृ चिन्तायाम्)। ‘यत्रैव संव्रजन्नन्वाहार्यपचनमुपस्मरेत्’ (श० ब्रा० २।३।२।४)। उपस्मरेत् स्मरेत्। ‘अनेन चैतदुपस्मरति’ (केनोप० ४।५)। उक्तोऽर्थः। स्रु {उपस्रु} स्रु (स्रु गतौ)। ‘मेदसः कुल्या उप तान् स्रवन्तु’ (वा० सं० ३५।२०)। समीपे वहन्तु, स्यन्दन्ताम्। ‘पत्न्युदक्या दीक्षारूपाणि निधाय सिकतास्वासीतोपस्रवणात्’ (का० श्रौ० २५।११।१३ )। आ उपस्रवणात् आ रजःस्रुतिविरामात्। स्विद् {उपस्विद्} स्विद् (ञिष्विदा गात्रप्रक्षरणे)। ‘सोपस्वेदेषु भाण्डेषु’ (भा० आदि० १६।१५)। ऊष्मवत्स्वित्यर्थः। हन् {उपहन्} हन् (हन हिंसागत्योः)। ‘अथ कश्चिच्छस्त्रे वाऽनुवचने वा प्रमत्त उपहन्यात्’ (शां० ब्रा० २६।३)। उपहन्याद् दूषणं कुर्यात्। ‘अधीयन्नुपहन्यादन्यं विवक्तारमिच्छेत्’ (ऐ० ब्रा० ३।३५)। उपहन्याद् वर्णादिलोपरूपमपराधं प्रमादं कुर्यात्। ‘मशकै र्मक्षिकाभिश्च निलीनैर्नोपहन्यते’ (व० धर्म० ३।४७)। उपहन्यते दूष्यते। ‘पुण्यक्षयानुसन्धानात् पपातोपहताकृतिः’ (यो० वा० ४।८।१५)। उपहताकृति र्दूषिताकारः, म्लानाननः। ‘अपाङ्क्त्योपहता पङ्क्तिः पाठ्यते यै र्द्विजोत्तमैः’ (मनु० ३।१८३)। उक्तोऽर्थः। ‘कपोतश्चेदगारमुपहन्यात्’ (आश्व० गृ० ३।७।७)। तुण्डादिभिर्घट्टयेदित्यर्थः। तत्र निषीदेत् तत्र पदं कुर्यादिति तु नारायणः। अयं च शब्दमर्यादया दुर्लभोऽर्थः। ‘स्वकर्माण्यव्याहताश्चरिष्यन्ति परस्य वा कर्माण्युपहनिष्यन्तीति तदा विगृह्यासीत’ (कौ० अ० ७।४।६)। उपहनिष्यन्ति निहनिष्यन्ति विघटयिष्यन्ति। ‘अथाञ्जलिना पय उपहन्ति’ (बौ० ध० २।५।८।४)। उपहन्ति गृह्णाति। ‘संसारमदिरा सेयमविद्योच्यते बुधैः। अनयोपहतो लोकः कल्याणं नाधिगच्छति’ (यो० वा० ४।२१।३९-४०)। उपहतो निघ्नो वशे कृतः। ‘दैवेनोपहतः पार्थः’ (भा० द्रोण० १४५।१७)। उपहतो व्यामोहं गमितः, कश्मलं प्रापितः। ‘यदा हि चक्षुरादिभिरुपहतं मनो भवति, इन्द्रियं वा तिमिरादिभिः, सौक्ष्म्यादिभिर्बाह्यो वा विषयः’ (मी० १।१।५ शा० भा०)। ‘अगमनीयां गत्वा ऽयाज्यं वा याजयित्वा ऽ प्रतिग्राह्यं प्रतिगृह्य चैत्यं यूपं वोपहत्य’ (आश्व० गृ० ३।५।८)। उपहत्य स्पृष्ट्वा। ‘नानुपहत्य भूतानि भोगः संभवति’ (यो० सू० भा०)। अनुपहत्य अहिंसित्वा। ‘तस्याः (पृथिव्याः) उपहत्योदमज्जत्’ (तै० ब्रा० १।१।३।६)। उपहत्य कियतीमप्यार्द्रां मृदं पृथक् कृत्वा। ‘व्रीहीणामुपघाते प्रक्षाल्यावशोषणम् (बौ० ध० १।६।१४।१२)। उपघातश्चाण्डालादिस्पर्शजन्यमप्रायत्यम्। ‘स्त्रीणां च प्रेक्षणालम्भमुपघातं परस्य च’ (मनु० २।१७९)। उपघातोऽपकारः। ‘राजदैवोपघातेन पण्ये दोषमुपागते’ (याज्ञ० २।२५६)। राजोपघातो राजापराधः। ‘दैवोपघातो वर्षादिरुपघातको वैरूप्यापादकः। अन्वारब्धाया स्रुवेणोपघातं…जुहुयात्’ (खा० गृ० १।३।९)। ‘पाणिना मेक्षणेनाथ स्रुवेणैव तु यद्धविः। हूयते चानुपस्तीर्य उपघातः स उच्यते’ (गृह्यासं० २।७)॥ हस् {उपहस्} हस् (हसे हसने)। ‘परस्य लाघवमापादयितुं यो हासः स उपहासः। अमरगुरुमपि प्रज्ञयोपहसद्भिः’ (काद०)। अतिशयानैरित्युपचरितोऽर्थः। ‘जिह्मोपहसितं तु तत्’ (अग्निपु० ३४२।१०)। जिह्मं हसितमुपहसितमित्यर्थः। ‘न जातलोम्न्योपहासमिच्छेत्’ (इदं ब्राह्मण आहतम्)। उपहासो मैथुनम्। हा {उपहा} हा (ओहाङ् गतौ)। ‘उपाजिहीथा न महीतलं यदि’ (शिशु० १।३७)। नोपाजिहीथा नागच्छेः, नावतरेः। हिंस् {उपहिंस्} हिंस् (हिसि हिंसायाम्)। ‘उपहिंसन्ति चान्योन्यं प्रलुम्पन्ति परस्परम्’ (मात्स्य पु० १४४।६६)। उपहिंसन्ति व्यतिहिंसन्ति व्यतिघ्नन्ति, सम्प्रहरन्ते। हृ {उपहृ} हृ (हृञ् हरणे)। ‘तस्मात्स्थेयानस्थेयसो नोपहरते’ (तै० सं० ५।२।६।३२)। उपहरते उपदां ददाति। ‘यद्यप्येवं तथापि राजपरिग्रहोऽस्य प्रधानत्वमुपहरति’ (माल० १)। उपहरति ददाति अर्पयति। ‘प्राप्तकर्मा यथान्यायं काले काले ह्युपाहरत्’ (यो० वा० ६।(२)।२१६।१५)। उपाहरत्=आचरत्, व्यतनोत्। उपाङावत्रोपसर्गौस्याताम्। ‘तौ …देवनागयक्षविद्याधरतपस्विनां परं विस्मयमुपजह्रतुः’ (अवदा० हंसजा०)। उपजह्रतुः=जनयामासतुः। ‘निगमकृदुपजह्रे भृङ्गवद् वेदसारम्’ (भा० पु० )। ‘बहु वै राजन्यो ऽनृतं करोति उप जाम्यै हरते’ (तै० ब्रा० १।७।२)। जायात्वं सम्पादयितुं परस्य गृहमुपेत्य स्त्रियं हरतीत्यर्थः। ‘अन्यान्येव हवींष्युप वा ह्रियन्ते ऽ प च ह्रियन्ते’ (श० ब्रा० ११।१।६।३५)। उपह्रियन्ते ऽतिरिच्यन्ते। अपह्रियन्ते ऽपकृष्यन्ते न्यूनी भवन्ति। ‘धूपवल्युपहारांश्च भक्ष्यांश्चोपहारयेत्’ (सुश्रुत० सूत्र० १९।२१)। उपहारयेत् दापयेत्। ‘उपहृतपशू रुद्रः’ (पा० २।२।२४ सूत्रे वृत्तौ)। उपहृतः पशुर्यस्मै, बलिरिति दत्तः। ‘शस्त्राशनिविषोपमा भवन्त्यज्ञैरुपहृताः’ (ओषधयः) (सुश्रुत० १।३।१९)। (उपतप्ताय) दत्ताः। ‘संस्कर्ता चोपहर्ता च’ (मनु० ५।५१)। उपहर्ता परिवेष्टा, परिवेषकः। ‘अहो परिभवोपहारिणो विनिपाताः’ (माल० ५)। परिभवं तिरस्कारमुपहरन्त्यर्पयन्तीत्येवंशीलाः। ‘रत्नपुष्पोपहारेण छायामानर्च पादयोः’ (रघु० ४।८४)। उपहारः समर्पणम्। ह्वृ {उपह्वृ} ह्वृ (ह्वृ कौटिल्ये)। ‘मुहुराहूयमानोपि नायातोऽयमुपह्वरे’ (शि० भा० १५।१०)। उपह्वरे ऽन्तिके। तथा चामरः पठति– रहोन्तिकमुपह्वरे। ह्वे {उपह्वे} ह्वे (ह्वेञ् स्पर्धायां शब्दे च)। ‘उपास्मान् वाचस्पति र्ह्वयताम्’ (अथर्व० १।१।४)। उपह्वयतां तत्फलप्राप्तिमभ्यनुजानातु। उपपूर्वो ह्वयतिरभ्यनुज्ञाने वर्तते। यथा उपहूत उप ह्वयस्व इति सोमभक्षणानुज्ञानमन्त्रे इति सायणः। ‘उपहूत उपहवं ते ऽ शीय’ (तै० सं० १।६।३।१)। उपहवो ऽनुज्ञा। ‘अनुज्ञास्वीकाराय यत्प्रार्थनं तद् उपहव इत्युच्यते इति गृहानुपह्वयामहे’ (अथर्व० ७।६२।३) इत्यत्र सायणः। ‘नानुपहूतेन सोमः पातव्यः’ (काठक सं० ११।१)। अनुपहूतोऽननुज्ञातः। ‘उपहूतो वाचस्पतिः’ (अथर्व० १।१।४)। उपहूतः समीपमाहूतः।">
  <meta property="og:locale" content="en_us">
  <meta property="og:type" content="article">
    <meta property="article:section" content="koshah">

  <meta itemprop="name" content="२१२ उप">
  <meta itemprop="description" content="अञ्च् {उपाञ्च्} अञ्च् (अञ्चु गतिपूजनयोः, अचु इत्येके)। ‘अञ्जलिना अप उपाचति’ (आश्व० श्रौ० ५।१६।१)। उपाचति उपाञ्चेति उदञ्चति, उद्धरति। अज् {उपाज्} अज् (अज गतिक्षेपणयोः)। ‘इन्द्र एणा नियच्छत्वग्निरेना उपाजतु’ (ऋ० १०।१९।२)। उपाजतु इतः प्रेरयतु, अर्वाक् प्रचोदयतु। ‘पृश्निमेतामुपाजे’ (अथर्व० ५।११।२)। ‘बृहस्पति र्विश्वरूपामुपाजत्’ (ऋ० १।१६१।६)। उपाजत् उपागमत् स्वीकृतवानित्यर्थः। विश्वरूपा नानारूपा। इह गौरुच्यते। अञ्ज् {उपाञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘उपरिष्टादभ्यज्याधस्तादुपानक्ति’ (आप० श्रौ० २।३।११।४)। उपानक्ति म्रक्षयति उपलिम्पति उपदेग्धि। लेपेर्थे उपेन धातोः साहचर्यमितीदम्पर उपसर्गयोगोऽर्थे तु विशेषं न करोति। ‘यथा ऽक्षो ऽनुपाक्तः’ (तै० सं० २।६।३।३)। अनुपाक्त उपाञ्जनरहितः। ‘संमार्जनोपाञ्जनेन सेकेनोल्लेखनेन च। गवां च परिवासेन भूमिः शुध्यति पञ्चभिः’ (मनु० ५।१२४)॥ उपाञ्जनमुपलेपः। अर्ज् {उपार्ज्} अर्ज् (अर्ज प्रतियत्ने)। ‘अथ वत्समुपार्जति’ (श० ब्रा० १४।२।१।९)। उपार्जति गामुपसप्तुमनुजानाति, गवा संसृज्यस्वेति दाम्न उत्सृजति। अव् {उपाव्} (अव रक्षणगतिकान्त्यादिषु)। ‘पुत्रो न मातरा विचरन्नुपावसि’ (ऋ० १०।१४०।२)। उपावसि उपगतान् यजमानान् रक्षसीत्यर्थ इति सायणः। मित्रवदाचरसि उद्धर्षयसीति संस्कृतशार्मण्य कोषः। मातरा मातरौ मातृभूते अरण्यौ। ‘सीसायाध्याह वरुणः सीसायाग्निरुपावति’ (अथर्व० १।१६।२)। स्वसमीपे स्थापयित्वा सततं रक्षतीत्यर्थ इति सायणः। अनुमन्यतेऽनुमत्या प्रोत्साहयतीत्यर्थ इत्यन्ये। शब्दमर्यादया तु नैष सुलभोऽर्थः, उपशब्दश्चापार्थक इति प्रसङ्गश्च। अश् {उपाश्} अश् (अश भोजने, अशू व्याप्तौ)। ‘कामादुपाश्नन्ति सहस्रशस्ते मुदान्विताः’ (रा० ६।१२४।१३)। उपाश्नन्ति उपभुञ्जते। उपशब्दो धात्वर्थस्य न बहूपकरोति। ‘अनव्यवहितं यो वा नेदं वाक्यमुपाश्नुते’ (भा० शां० १४२।२४)। उपाश्नुतेऽङ्गी करोति। अस् {उपास्} अस् (असु क्षेपे)। ‘अथ फलीकरणान्कपालेनाधोऽधः कृष्णाजिनमुपास्यति’ (श० ब्रा० १।९।२।३३)। उपास्यति निक्षिपति निधत्ते। फलीकरणास्तण्डुलतुषाः। ‘अथ रुक्ममधस्तादुपास्यति’ (श० ब्रा० ५।४।१।१२)। उक्तोऽर्थः। ‘अधान्यतस्तृणम्। पुरस्तादुद्गातॄणामुपास्यति’ (श० ब्रा० ४।२।५।६)। समीपे निक्षिपति। ‘अथो यद्यपि स्याद् उपैवान्यदस्येत्, अत्यन्यदस्येत्’ (जै० ब्रा० १।८६)। ‘अमृतमसि मृत्यो र्मा पाहीति हिरण्यमुपास्यति’ (तै० ब्रा० १।७।८)। उक्तोऽर्थः। ‘यदि सर्वमौपासनमाहरेदपूपं यवमयं व्रीहिमयं चौदुम्बरपर्णाभ्यां संगृह्यायतन उपास्येत्’ (आप० श्रौ० ५।१।४।१४)। उपास्येत् क्षिपेत्। ‘श्रूयते तलनिर्घोष इष्वस्त्राणामुपासने’ (रा० २।६७।२१)। उपासनमभ्यासः। स्यादुपासनमभ्यास इत्यमरः। अस् {उपास्} अस् (अस भुवि)। ‘ये अन्तरिक्षे य उप द्यवि ष्ठ’ (ऋ० ६।५२।१३)। उपष्ठ उपस्थ उपस्थिता भवथ। ‘बृहन्मित्रस्य वरुणस्य शर्मोप स्याम पुरुवीरा अरिष्टाः’ (ऋ० २।२७।७)। उपस्याम उपगताः स्याम, समीपे भवेम। आप् {उपाप्} आप् (आप्लृ व्याप्तौ)। ‘य एवं विद्वानग्निहोत्रं जुहोति यावदग्निष्टोमेनोपाप्नोति तावदुपाप्नोति’ (तै० सं० १।६।९।१)। उपाप्नोति प्राप्नोति। ‘यस्मै कामाय निरुप्यन्ते तमेवाभिरुपाप्नोति’ (तै० सं० ३।४।१०।३५)। ‘एतन्मिथुनमुपाप्नवानि’ (श० ब्रा० ११।३।२।१)। उदितचर एवार्थः। ‘तां नाम्नोपैप्सन्’ (मै० सं० २।१।११)। उपैप्सन् अनुकूलयितुमभिमुखीकर्तुमावर्जयितुमैच्छन्नित्याह। अयमेवार्थ उत्तरत्र तां देवा एतेन यजुषा वृञ्जतेतिश्रवणात्। ‘ब्राह्मणान् भक्तेनोपेप्सन्ति’ (कौ० सू० १४०।२१)। अथ ब्राह्मणान् भक्तेनोपेप्सेत्’ (गो० गृ० १।९।५)। तर्पयितुमिच्छेदिति टीकाकारः। ‘मङ्गलोपेप्सया नान्नामेव परिहाराय’ (श० बा० १३।८।१।१६)। उपेप्सा प्राप्तीच्छा। ‘तदुपाप्तो विहारे कामः’ (ऐ० ब्रा० ६।२४)। उपाप्तः प्राप्तः। ‘तेन हैवास्य स काम उपाप्तो यः…’ (सत्या० श्रौ० २३।२।४६)। ‘सर्वेषां हास्य वनस्पतीनां काम उपाप्तो भवति’ (ऐ० ब्रा० २।१।१)। सर्वत्र प्राप्त इत्येवार्थः। ‘आग्नेयीरन्वाह। अग्निरूपाणामुपाप्त्यै कामवतीः कामानामुपाप्त्यै’ (श० ब्रा० ७।३।२।९)। उपाप्तिः प्राप्तिः। ‘एतानि सह दुरुपापानि कैः तेषामुपाप्तिः’ (श० ब्रा० १०।१।२।६)। दुरुपापानि दुष्प्रापानि दुरापाणि। ‘तां नाम्नोपैप्सन्’ (मै० सं० २।१।११)। प्राप्तुमिच्छन्ति स्म। वशेऽचिकीर्षन्नित्यभिप्रायः। तां देवा एतेन यजुषावृञ्जतेति श्रवणात्। आस् {उपास्} आस् (आस उपवेशने)। ‘तदुदकुम्भे उपनिहितो भवति तद् ब्राह्मण उपास्ते’ (श० ब्रा० ३।३।२।५)। उपास्ते समीप आस्त आसीदति उपविशति। ‘यदेव सायं प्रातर्हवनीयम् उप च तिष्ठत उप चास्ते’ (श० ब्रा० २।३।२।४)। उक्तोऽर्थः। ‘तस्मादुपर्यासीनं क्षत्रियमधस्तादिमाः प्रजा उपासते’ (श० ब्रा० १।३।४।१५)। परायत्ता इति शुश्रूषव इति चाधोऽन्तिके तिष्ठन्तीत्याह। ‘तं घेमित्था नमस्विन उप स्वराजमासते’ (ऋ० १।३६।७)। उपासतेऽर्चन्ति। ‘उपैनमाध्वं सुमनस्यमानाः’ (ऋ० ७।३३।१४)। हे प्रतृदः तृत्सव एनं वसिष्ठमर्चत तत्र सादरा भवतेत्याह। ‘उपासते सुतं जातं शकुन्ता इव पिप्पलम्’ (व० धर्म० ११।३९)। उपासते संश्रयन्ते, उपजीवन्ति। ‘अशक्ताः पौरुषं कर्तुं क्लीबा दैवमुपासते’ (शुक्र० १।४८)। दिष्टं श्रयन्ते। ‘यथा श्रेयस्यागमिष्यावसथेनोपक्लृप्तेनोपासीत’ (श० ब्रा० २।३।१।८)। उपासीत सत्कुर्यात्, संभावयेत्। ‘सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीतं हृदयेनापराजितः’ (भा० शां० २५।२६)॥ उपासीत सेवेत अनुभवेत्। ‘उपासते ये गृहस्थाः परपाकमबुद्धयः’ (मनु० ३।१०४)। उपासते सेवन्ते। ‘सोम एकेभ्यः पवते घृतमेक उपासते’ (ऋ० १०।१५४।१)। उपासत उपभुञ्जते। ‘विरोचनं सम्यगुपास्यताम्’ (सुश्रुत० २।१८७।१९)। उपास्यताम् प्रयुज्यताम्, उपयुज्यताम्। ‘सर्वे स्वं भाग्यमुपासते’ (रा० २।२७।३)। उक्तोऽर्थः। ‘तस्मिंश्च लौकिके सानुबन्धकानां प्रयोगो नास्तीति कृत्वा द्वितीयः प्रयोग उपास्यते’ (पा० १।१।२१ सूत्रे भाष्ये)। उपास्यत आश्रीयते। ‘उप ह वै ता (देवताः) आसते’ (श० ब्रा० १।९।२।२७)। उपासते प्रतीक्षन्ते। ‘न श्वः श्वमुपासीत को हि मनुष्यस्य श्वो वेद’ (श० ब्रा० २।१।३।९)। उक्तोऽर्थः। ‘क्षमां कुर्वन्कालमुपासते यः’ (भा० वन० ५।१९)। उपासते उपास्ते प्रतीक्षते। ‘ये चार्वतो मांसभिक्षामुपासते’ (ऋ० १।१६२।१२)। उपासते काङ्क्षन्ति। ‘उपासते प्रशिषं यस्य देवाः’ (ऋ० १०।१२१।२)। उपासते प्रार्थयन्ते। ‘देवा भागं यथा पूर्वे सञ्जानाना उपासते’ (ऋ० १०।१९१।२)। उपासते स्वीकुर्वन्ति। भागं हविर्लक्षणम्। ‘तदलं परितापेन प्राप्तकालमुपास्यताम्’ (रा० ४।२५।११)। उपास्यतामनुष्ठीयताम्। ‘यदहोपासते तेनेमां मानुषीं पुरं जयन्ति’ (श० ब्रा० ३।४।४।४)। उपासत उपसीदन्ति वेष्टयन्ति। ‘वशामेवामृतमाहुर्वशां मृत्युमुपासते’ (अथर्व० १०।१०।२६)। उपासते मन्यन्ते, जानन्ति, चिन्तयन्ति। ‘तन्मा नावमुपकल्प्योपःसासै’ (श० ब्रा० १।८।१।४)। मामुपासासै मामवेक्षस्व, मामनुसरेति यावत्। ‘जाग्रद्धैवाध्वर्युरुपासीत’ (श० ब्रा० ३।९।३।११)। उपासीत=अवतिष्ठेत। ‘मां ध्यायन्त उपासते’ (गीता० १२।६)। उक्तोर्थः। ‘चिराच्च पाकं वयसः करोति संशोधनं सम्यगुपास्यमानम्’ (अष्टाङ्ग० सूत्र० १८।६०)। उपास्यमानं सेव्यमानम्। ‘इति पुत्रगतां चिन्तामुपासीनस्य भूपतेः’ (बृ० श्लो० सं० ४।४७)। उपासीनस्य संश्रितवत आस्थितवतः। ‘ऐन्द्रं स्थानमुपासीनाः’ (मनु० ५।९३)। उपासीनाः प्राप्ताः। ‘न त्वयोपासिता वृद्धाः’ (भा०)। युधिष्ठिरस्य भीमं प्रत्युक्तिः। नोपासिता न सेविता न परिचरिता न विनीतवदुपेताः। ‘उपास्य रात्रिशेषं तु शोणकूले महर्षिभिः’ (रा० १।३५।१)। उपास्य अवस्थाय उषित्वा। ‘कांचिद् वेलामुपास्यैव’ (बृ० श्लो० ५।२९६)। उपास्य प्रतिपाल्य प्रतीक्ष्य। ‘शास्त्रं गुरुमुखोदीर्णमादायोपास्य चासकृत्’ (सुश्रुत० १।१४।११)। उपास्य अभ्यस्य। ‘न कालादुत्तरं किं चित्कर्म शक्यमुपासितुम्’ (रा० ४।२५।३)। उपासितुमनुष्ठातुम्। ‘दुःसहानि तु दुःखानि मया निन्दितभाग्यया। अनुभूतानि तेनाहं शक्ता दुःखमुपासितुम्’ (बृ० श्लो० सं० ५।१४)। उपासितुं सोढुम्। ‘अलं ते पाण्डुपुत्राणां भक्त्या क्लेशमुपासितुम्’ (भा०)। उपासितुम् उपभोक्तुम्। ल्यबर्थे तुमुन्। ‘आसनावसथौ शय्यामनुव्रज्यामुपासनम्’ (मनु० ३।१०७)। उपासनं परिचर्या। ‘आचार्योपासनं वेदशास्त्रार्थेषु विवेकिता’ (याज्ञ० ३।१५६)। उक्तोऽर्थः। ‘व्रण्युपासनम्’ (सुश्रुत० १।८।११)। उपासनं सेवा। ‘तद्ध तद्वनं तद्वनमित्युपासितव्यम्’ (केनोप० ४।३)। उपासितव्यं मन्तव्यं चिन्तयितव्यम्। ‘उपासिता ब्राह्मणानाम्’ (रा० ५।३२।६)। उपासिता मानयिता संमानयिता पूजकः। ‘यथा द्वे नार्यावेकं नृपतिमुपासाते छत्रेणैका चामरेण चान्या’ (ब्र० सू० शां० भा० ३।३।१२)। उपासाते सेवेते। इ {उपे} इ (इण् गतौ)। ‘मिथो निघ्नाना उपयन्तु मृत्युम्’ (अथर्व० ८।८।२१)। उपयन्तु प्राप्नुवन्तु। प्राप्तुमर्हन्तीत्यर्थः। ‘समन्या यन्त्युप यन्त्यन्याः’ (नद्यः) (ऋ० २।३५।३)। उपयन्ति उपगच्छन्ति। ‘को विद्वांसमुप गात् प्रष्टुमेतत्’ (ऋ० १।१६४।४)। उपगात्=उपागात् उपासीदत्। ‘मा मृत्योरुप गा वशम्’ (अथर्व० १९।७।२८)। ‘तं वृक्षा अपसेधन्ति छायां नो मोपगा इति’ (अथर्व० ५।१९।९)।** मोपसृप इत्यर्थः।** ‘तेन रोहमायन्नुप मेध्यासः’ (काण्वसं० १४।५)। सामीप्येन प्राप्ताः। विलम्बमन्तरेण प्राप्ता इत्यर्थ इति सायणः। ‘यथा हि मे वच; कर्ण नोपैति हृदयं तव’ (भा० उ० १४३।४६)। नोपैति नाभ्युपैति नाङ्गी करोति। ‘पुरुषमेव स्वामिनं चित्तस्य भोक्तारमुपयन्ति’ (यो० सू० ४।२१ भाष्ये)। ‘पारमार्थिकमेव बुद्धिचैतन्ययोः कस्मादैक्यं नोपेयते’ (यौ० सू० २।२० वैशारद्याम्)। उक्तोऽर्थः। ‘इदमहमनृतात् सत्यमुपैमि’ (वा० सं० २।५)। सत्यं श्रयामीत्याह। ‘उप त्वायानि’ (बृह० उ० २।१।१४)। शिष्य इत्युपसीदानि, शिष्यभावेनोपायानि। ‘नाग्निं चित्वा रामामुपेयात्’ (तै० सं० ५।६।८।३)। ‘अग्निं चित्वा न रामामुपेयात्। रामा रमणायोपेयते न धर्माय’ (नि० १२।१३)। उपेयात् संविशेत्, व्यवायं चरेत्, संभवेत्। ‘न मांसमश्नीयात्। न स्त्रियमुपेयात्’ (तै० ब्रा० १।१।९।७)। उक्तोऽर्थः। ‘वाच्यश्चानुपयन्पतिः’ (मनु० ९।४)। अनुपयत् असंविशन्, मैथुनमनाचरन्, असंभवन्। उपयन्नपयन्धर्मो विकरोति हि धर्मिणम् इति न्यायः। उपयन् आगच्छन्। अपयन् अपगच्छन्। देवं हि मानुषोपेतं भृशं सिध्यति। मानुषोपेतं पौरुषेण सहचरितम्। ‘यद्युपेतो भूमिजोषणादि समानमाहिताग्नेरोदकान्तस्य गमनात्’ (पा० गृ० ३।१०।१०)। उपेत उपनीतः। गुरुं शिष्य इति प्रपन्न इत्यक्षरार्थः। ‘उपेतः स्त्रीणामनुपेतस्य चोच्छिष्टं वर्जयेत्’ (आप० ध० २।९।७)। उक्तोऽर्थः। ‘भवा नो अग्ने सुमना उपेतौ’ (ऋ० ३।१८।१)। उपेतिः प्राप्तिः। उपस्थितिः सान्निध्यम्। ‘का त उपेतिर्मनसो वराय’ (ऋ० १।७६।१)। उपेतिरुपगमनम्। तवोचितमपगमनम् इत्यर्थः। ‘उपायन उषसां गोमतीनाम्’ (ऋ० २।२८।२)। उपायनमुपागमनम्। अथोपायनमुपग्राह्यमुपहारस्तथोपदेत्यमरः। उपायनमुपढौकनम्। ‘स होपायनकीर्ताऽ उवास’ (श० ब्रा० १४।९।१।११)। उपायनकीर्तिः=शिष्यभावेनोपैमीति संशब्दनम्। ‘अशूद्राणामदुष्टकर्मणामुपायनम्’ (आप० ध० १।१।१।६)। उपायनमुपनयनम्। ‘अत्र वा व्रतोपायनम्’ (का० श्रौ० २।२।५)। व्रतोपायनं व्रतग्रहणम्। अन्यत्राप्यस्मिन्सूत्रे ६।२।४ इत्यत्र व्रतोपायनमित्येतदर्थकः प्रयोगः। ‘उपायाः शिक्षमाणानां बालानामुपलालनाः’ (वा० प० २।२३८)। ‘अथाग्नेरुपायि ह्येतत्कर्म यदग्निकर्म’ (श० ब्रा० ६।६।१।४)। उपायि सहयोगि। सहचारि। ‘अनित्या गुणा अपायिन उपायिनश्च’ (भाष्ये)। आगमोपायिन इति समुदितोर्थः। ‘सवर्णोपायी’ (का० श्रौ० १८।६।२६)। सवर्णामुपैति संविशति न शूद्रामित्यर्थः। ‘एकोऽधः प्राङ्शायी मध्वाश्यृतुजायोपायी’ (का० श्रौ० ५।२।२१)। उक्तोऽर्थः। ‘उपेतारमुपेयं च सर्वोपायांश्च कृत्स्नशः। एतत् त्रयं समाश्रित्य प्रयतेतार्थसिद्धये’ (मनु० ७।२१५)॥ उपेतारमात्मानम्, उपेयं प्राप्तव्यम् इति मेधातिथिः कुल्लूकश्च। संस्कृतशार्मण्यकोषे त्वन्यथाऽर्थापितम्। यः शत्रूयमाणः तर्जयमान उपैति स उपेतेत्युक्तम्। ‘वायवः स्थोपायवः स्थ’ (तै० सं० १।१।१)। उपायव आगन्त्र्यो दोहनकाले। ईक्ष् {उपेक्ष्} ईक्ष् (ईक्ष दर्शने)। ‘किमुपैक्षिष्ठाः’ (श० ब्रा० ११।५।३।३)। गार्हपत्यमग्निं किमैक्षिष्ठा इत्याह। इहोपसर्गो धात्वर्थानुवादी, नार्थेऽन्तरं करोति। ‘दमयन्त्यपि कल्याणी प्रासादस्था ह्युपैक्षत’ (भा० वन० ७४।५)। साध्वपश्यदित्यर्थः। ‘तत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्युपेक्षेत तत्तथा’ (भा० शां० २०५।२९)॥ उपेक्षेत उपेत्य ईक्षेत सम्यग्जानीयात्। ‘अथापिधायाक्षिणी उपेक्षेत तद्यथा बटरकाणि संपतन्तीव दृश्यन्ते’ (ऐ० ब्रा० ३।२।४)। उपेक्षेत नेत्रसमीपं पश्येत्। ‘देवा वै पशून् व्ययजन्त ते रुद्रमन्तरायंस्तान् वामदेव्यस्य स्तोत्र उपेक्षते’ (पञ्च० ब्रा० ७।९।१३)। उपेक्षत उपेत्य पश्यति (हन्तुकामो रुद्रः)। ‘नोपेक्षेत क्षणमपि राजा साहसिकं नरम्’ (मनु० ८।३४४)। नोपेक्षेत न तत्रोदासीत, न तस्मिन्प्रमाद्येत्। न तमवगणयेत्, न तत्रानादरः स्यात्। ‘यो मां विप्रकृतां क्षुद्रैरुपेक्षध्वम्’ (भा० वन० १२।२६)। उपेक्षध्वमुपेक्षध्वे उदाध्वे मयि। ‘चारेण च सुप्रयुक्तेन शत्रोः शक्ति व्यपेक्षया। गूढेन चरता तत्त्वमुपेक्षितमिदं मया’ (रा० ५।३०।४)॥ उपेक्षितमुपलब्धमन्विष्य विज्ञातम्। शत्रोः शक्तिमवेक्षता। …तावदवेक्षितमिदं मयेति पाठान्तरम्। ‘तं ह पितोपेक्ष्योवाच’ (श० ब्रा० १२।२।१।९)। उपेक्ष्य=विलोक्य अभिवीक्ष्य, तत्र पुत्रे विलोचने व्यापार्य। ‘न हि शक्ष्यामि कौरव्यान्नश्यमानानुपेक्षितुम्’ (भा० उ० १५७।३४)। उपेक्षितुमुपद्रष्टुम्। अयमेवार्थ इति तस्माद् यास्यामि तीर्थानि सरस्वत्या निषेवितुम् इत्युत्तरार्धान्निश्चीयते। तस्मादेतदुपेक्ष्यतममित्याहुः’ (ऐ० ब्रा० ३।२)। एतत् प्रउगशस्त्रम्। अतिशयेनोप समीपे ईक्षणीयमादरणीयमित्यर्थ इति सायणः। ‘एवम् उच्चावचेष्वर्थेषु निपतन्ति त उपेक्षितव्याः’ (नि० १।११।३)। उपेत्य द्रष्टव्याः। सम्यक् परीक्षणीयाः। ‘तदल्पमपि नोपेक्ष्यं काव्ये दुष्टं कदाचन’ (काव्यादर्शे १।७)। उपेक्ष्यमसूर्क्ष्यम्, अनादरणीयम्। ‘उपेक्षा ब्रह्मचर्यं च परित्यागश्च सर्वशः’ (भा० आश्व० ३८।८)। उपेक्षा औदासीन्यम्। उक्ष् {उपोक्ष्} उक्ष् (उक्ष सेचने)। ‘आपो देबीरित्यधस्तादुपोक्षति’ (का० श्रौ० ६।३।२९)। उपोक्षति प्रोक्षति। उन्द् {उपोन्द्} उन्द् (उन्दी क्लेदने)। ‘आप उन्दन्तु ते तनुं दीर्घायुत्वाय वर्चसे’ (इत्युपोद्य (आप० श्रौ० ८।१।४।१)। उपोद्य आर्द्रीकृत्य क्लेदयित्वा। ऊह् {उपोह्} ऊह् (ऊह वितर्के)। ‘ताः कुसिन्धमुपौहन्’ (तै० ब्रा० २।३।६।१)। उपौहन् प्राप्नुवन्। कुसिन्धं शिरोव्यतिरिक्तं देहम्। ‘चतुर्धा बह्मौदनं व्युद्धृत्य सर्पिषोपसिच्य… ऋत्विग्भ्य उपोहति’ (आप० श्रौ० ५।१।५।९)। उपोहति समर्पयति प्रापयति प्रयच्छति। ‘तमाज्येन सन्तार्य ध्रुवाया उपोहति’ (आप० श्रौ० ३।१।१।१०)। ध्रुवायाः समीपं गमयतीत्यर्थः। ‘साक्षादिव व्यवहितं शब्देनार्थमुपोहते’ (वा० प० २।२१५)। उपोहते समर्पयति। ‘पश्चाच्छम्यामुपोहति’ (का० श्रौ० २।५।४)। (दृषदो) ऽधस्तात्प्रवेशयतीत्यर्थः। ‘उपोह्यन्ते स्वरा येन यस्माद् गीतं प्रवर्तते। तस्मादुपोहनं प्रोक्तं शुष्काक्षरसमन्वितम्’ (ना० शा० ३१।१२५)॥ ‘उपोह्यमाने द्यूते’ (भा० सभा० २०५१)। उपोह्यमाने प्रक्रम्यमाणे प्रारभ्यमाणे। ‘उपोह्य रुचिरां नावम्’ (रा० २।५२।६)। उपोह्य इतः प्रेर्य। ‘महद् धनुः सज्जमुपोह्य लक्ष्मणः’ (रा० २।८७।२३)। ‘उपोढशब्दा न रथाङ्गनेमयः’ (शा० ७।१०)। उपोढो जातः। ‘उपोहश्च समूहश्च क्षत्तारौ ते प्रजापते’ (अथर्व० ३।२४।७)। उप समीपम् ऊहति प्रापयति धान्यादिकमित्युपोहः। एतत्संज्ञको देव इति सायणः॥ ऋ {उपार्} ऋ (ऋ गतिप्रापणयोः)। ‘मोष्वन्याँ उपारतम्’ (ऋ० ८।५।१३)। मोपारतं मोपगमतम्। ‘युवं शिञ्जारमुशना उपारथुः’ (ऋ० १०।४०।७)। अभ्युपपत्तुकामावुपससृपथुः। ‘यदाशसा निःशसाऽभिशसोपारिम जाग्रतो यत्स्वपन्तः’ (ऋ० १०।१६४।३)। उपारिम प्रामदाम, अस्खालिष्म। ‘यदस्मृति चकृम किञ्चिदग्न उपारिम चरणे जातवेदः’ (अथर्व० ७।१०६।१)। उपार्तं लुप्तमकार्ष्म। यत्कर्मानुष्ठाने मूढा अभूमेत्यर्थः। ‘मोपाराम जिह्वयेयमानम्’ (रुद्रम्) (अथर्व० ११।२।१७)। मोपाराम मा उपगच्छाम इति सायणः। मा विरुधाम मा तं रुद्रं पर्यवस्थिष्महि इति केचित् साम्प्रतिकाः। ऋच्छ् {उपार्च्छ्} ऋच्छ् (ऋच्छ गतीन्द्रियप्रलयमूर्तिभावेषु)। ‘स इन्न्वै तमपार्च्छति’ (तै० सं० १।५।९।६)। उपार्च्छति उपरुध्य पीडयति। ऋध् {उपार्ध्} ऋध् (ऋधु वृद्धौ)। ‘तस्मादेतत् क्षत्रिय एव नक्षत्रमुपेर्त्सेत्’ (श० ब्रा० २।१।२।१७)। अस्मिन्नेव नक्षत्रे (चित्रायाम्) ऽग्न्याधानमिच्छेन्निर्वर्तयितुमित्याह। उपपूर्वादृधेः सन्नन्ताल्लिङि रूपम् इडभावपक्षे। ऋष् {उपार्ष्} ऋष् (ऋष गतौ)। ‘अथ दक्षिणा युग्यमुपार्षति’ (श० ब्रा० ५।४।३।८)। उपार्षति प्राजति। एष् {उपेष्} (एषृ गतौ)। ‘पराङ्मित्र एषत्वर्वाची गौरुपेषतु’ (अथर्व० ६।६७।३)। उपेषतु उपेषतामुपैतु। ‘उपेषन्तमुदुम्बलम्’ (अथर्व० ।८।६।१७)। छद्मनोपयन्तम्, त्सरन्तम्। सायणस्तु सर्वत इच्छन्तम्। गर्भिणी कुत्रास्त इत्यन्विष्यन्तम् इत्याह। कूज् {उपकूज्} कूज् (कूज अव्यक्ते शब्दे)। ‘चक्रवाकोपकूजिताम्’ (ह्रदिनीम्) (भा० वन० २५१२)। चक्रवाकविरुताकुलामित्याह। कृ {उपकृ} कृ (डुकृञ् करणे)। ‘अल्पं वा बहु वा यस्य श्रुतस्योपकरोति यः। तमपीह गुरुं विद्याच्छ्रुतोपक्रियया तया’ (मनु० २।१४९)॥ श्रुतस्योपकरोति श्रुते प्रकर्षं करोति, श्रुतमुपबृंहयति। ‘उपैनामितः कुर्वीमहि’ (श० ब्रा० ११।१।६।२१)। एनां प्राचीं दिशमुपकुर्वीमहि वर्धयेम सबलां कुर्याम श्रेयसीं चरेम। ‘धृष्टद्युम्नं तु पाञ्चाल्यमानीय स्वं निवेशनम्। उपाकरोदस्त्रहेतोः’ (भा० आदि० ६४०८)। उपाकरोत् समवर्धयत्। ‘न पूर्वं गुरवे किञ्चिदुपकुर्वीत धर्मवित्’ (मनु० २।२४५)। नोपकुर्वीत न दद्यात्। ‘हरिमुपकरुते’ (१।३।३२ सूत्रे कौमुद्यां दीक्षितः)। उपकुरुते सेवते। ‘ते (भृत्याः) प्राणैरप्युपकुर्वते’ (पञ्चत० १।९५)। उक्तोऽर्थः। ‘सा लक्ष्मीरुपकुरुते यया परेषाम्’ (कि० ७।२८)। उपकुरुते साहाय्यमाचरति। ‘उप ते गा इवाकरं वृणीष्व दुहितर्दिवः’ (ऋ० १०।१२७।८)। उपाकरमुपेत्य त्वां स्तुतिभिरभिमुखी करोमीत्याह। ‘गायत्रस्तूपकुर्वाणः’ (गौ० ध० १०।११)। ‘उपकुर्वाणो ब्रह्मचारी यो गृहस्थो बुभूषति। एधो दकस्योपस्कुरुते’ (६।१।१३९ सूत्रे वृत्तौ)। एध उदके गुणान्तरमौष्ण्यमाधत्ते इत्यर्थः। कन्यामुपस्कुरुते। अलं करोतीत्यर्थः। उपस्कुर्वन्ति ब्राह्मणाः समवयन्तीत्यर्थः। ‘अत्रानुक्तं स्मृत्यन्तरवशादुपस्क्रियते’ (आप० ध० १।१६।२ इत्यत्र उज्ज्वलायां हरदत्तः)। उपस्क्रियतेऽध्याह्रियते। ‘क्रीत्वा स्वयं वाप्युत्पाद्य परोपकृतमेव वा’ (मनु० ५।३२)। परोपकृतं परेण दत्तम्। ‘गता नाशं तारा उपकृतमसाधाविव जने’ (५।२५ मृच्छ०)। उपकृतमुपकारोऽनुग्रहः। ‘यन्ममोपकृतं शक्यं प्रतिकर्तुं न तन्मया’ (रा० ४।३२।८)। उक्तोऽर्थः। ‘उपस्कृतं ब्रूते।’ साध्याहारमाह। ‘सितातपत्रव्यजनैरुपस्कृतः’ (भा० पु० १।११।२७)। उपस्कृतोऽलङ्कृतः। ‘उपस्कृता ब्राह्मणाः।’ समुदिताः समवेता इत्यर्थः।** ‘सम्पीड्यात्मानमार्यत्वात्त्वया कश्चिदुपस्कृतः’ (भा० अनु० १२४।१४)। उपस्कृतो गणान्तरं प्रापितः, उन्नमितः। ‘अकृत्रिममसंहार्यं प्राकृतं निरुपस्कृतम्। अध्यात्मं सुकृतम्…’ (भा० शां० २१५।१६)॥ निरुपस्कृतं गुणाधानमलापकर्षणसंस्कारहीनम्। ‘एषोऽनुपस्कृतः प्रोक्तो योघधर्मः सनातनः’ (मनु० ७।९८)। अनुपस्कृतोऽविकृतोऽविगर्हितः। ‘मांसं यच्चानुपस्कृतम्’ (मनु० ३।२५७)। अनुपस्कृतमविकृतम्। पूतिगन्धादिरहितम्। ‘न हीदानी सहाया मे परीप्सन्त्यनुपस्कृताः’ (भा० द्रोण० १५०।२९)। ‘तस्मात् सर्वधर्ममास्थाय सुव्रताः सत्यवादिनः। लोकस्य गुरवो भूत्वा ते भवन्त्यनुपस्कृताः’ (भा० शां० ११।२५)॥ अनुपस्कृता निःसंशया इति नीलकण्ठः। शब्दमर्यादयायमर्थः कथं लभ्यत इति न सुज्ञानम्। ‘अनुपस्कृता रतिः।’ अकृत्रिमेत्यर्थः। ‘शास्त्रोपस्कृतशब्दसुन्दरगिरः’ (कवयः) (भर्तृ० २।१२)। उपस्कृताः संस्कृताः। ‘राजतं चानुपस्कृतम्’ (मनु० ५।११२) (अद्भिरेव शुध्यति)। अनुपस्कृतं रेखादिगुणान्तराधानरहितमिति कुल्लूकः। ‘प्रादेशमात्रं भूमेस्तु यो दद्यादनुपस्कृतम्’ (भा० अनु० ३३३५)। अनुपस्कृतं कण्टकगुल्माद्यपहारेण समीकरणेन च यन्न प्रसाधितम्। ‘आभिषेचनिकं चैव सर्वमेतदुपस्कृतम्’ (रा० )। उपस्कृतं सज्जीकृतम्। ‘सत्योऽयं प्रतितर्को मे परेण त्वमुपस्कृतः’ (रा० ६।१०४।७)। उपस्कृत उत्कोचादिना विकारं प्रापित इति तिलकः। ‘ब्राह्मणार्थे गवार्थे च देहत्यागोऽनुपस्कृतः’ (मनु० १०।६२)। अनुपस्कृतः प्रयोजननिरपेक्षः। निष्कारणः। ‘शक्तिश्चेच्छयनं दद्यात्सर्वोपस्करसंयुतम्’ (मात्स्य पु० ९६।१८)। उपस्करो गृहोपकरणम्। ‘रमणीयाश्च ये केचित् क्रीडार्थाश्चाप्युपस्कराः’ (रा० २।३०।४४)। क्रीडार्था उपस्कराः स्वर्णमयपुत्रिकाद्युपकरणानीति तिलकः। ‘जातरूपमयादिपुत्रिका भोजनोपस्करैः सह’ (भा० अनु० ५३।२२)। उपस्करो व्यञ्जनम्। ‘सश्रवणचित्रकृत्तिकोपस्करवाहिभिः पापर्द्धिकपरिजनैः’ (नलचम्प्वाम् १)। उपस्करो मृगयोपयोगि साधनम्, समूहश्च। ‘मङ्गलालम्भनीयानि प्राशनीयान्युपस्करान्। उपानिन्युः…’ (रा० २।६५।९)॥ उपस्करा दर्पणवस्त्राभरणादयः। ‘अद्य स्त्रिय उपरता इति मन्य इत्युपस्कार्यम्’ (रा० २।८६।१४) इत्यत्र गोविन्दराजो भूषणे। उपस्कार्यमध्याहार्यम्। ‘उपस्करो रथस्यासन्नापः सर्वाश्च निम्नगाः’ (भा० कर्ण० ३४।२४)। उपस्करो बन्धादिसामग्रीति नीलकण्ठः। ‘उपस्करैरधिष्ठानैः’ (भा० द्रोण० १४८।४२)। ‘सूपस्करेषु शुभ्रेषु महत्सु च महारथाः’ (भा० वि० ३१।१७)। उपस्करो रथाङ्गं चक्रम्। ‘पञ्च सूना गृहस्थस्य चुल्ली पेषण्युपस्करः’ (मनु० ३।६८)। उपस्करो गृहोपकरणं कुशसंमार्जन्यादि। ‘वेदोपकरणे चैव स्वाध्याये चैव नैत्यके’ (मनु० २।१०५)। वेदोपकरणे वेदाङ्गे। ‘भोजनान्यथ पानानि सर्वोपकरणानि च’ (भा० वन० १०३८)। उपकरणानि उपेयोपायाः। ‘पुरुषः प्रधानं तस्योपकरणमन्यत्।’ (सुश्रुत० १।४।५)। उपकरणमङ्गभावं गतं साधनम्। ‘वीतं सस्तूपकरणं बन्धने मृगपक्षिणाम्’ (अमरः)। उपकरणं करणं साधनम्। ‘स्वायत्तसिद्धे राज्ञो हि प्रजोपकरणं मता’ (कथा० १५।५८)। उपकरणं परिच्छदः। ‘कर्मोपकरणाः शूद्राः शिल्पिन कारवस्तथा’ (मनु० १०।१२०)। कर्मणैव स्वव्यवसायेनैवोपकुर्वन्ति सेवन्त इति कर्मोपकरणाः। ‘सौधोऽस्त्री राजसदनमुपकार्योपकारिका’ (अमरः)। उपकार्येति चोपकारिकेति चोभे राजसदनस्य पटमण्डपस्य नामधेये।** ‘पुन्नागनागकरवीरकृतोपकारे तस्मिन्गृहे’ (सुश्रुत०)। उपकारः संस्कारो ऽलङ्कारः। ‘सर्वोपि जनो विरूपकरणे समर्थो भवति नोपकरणे’ (पञ्चत०)। उपकरणं साधूकरणं समाधानम्। अनुग्रह इति संस्कृतशार्मण्यकोषः। सोऽयं प्रकरणविरुद्धः, अनन्तरपूर्व विरूपकरण इति श्रवणात्। कृत् {उपकृत्} कृत् (कृती छेदने)। ‘अपृष्ट्वा बुद्धिसम्पन्नान् वैद्यान्वानरचापलात्। यत्किञ्चनप्रलापी त्वं वाक्शरैरुपकृन्तसि’ (रा० ४।१८।५)॥ उपकृन्तसि तुदसि विध्यसि। निर्णयसागरमुद्रिते पुस्तके वाक्शरैरुपकृन्तसीति नास्ति। कृष् {उपकृष्} कृष् (कृष विलेखने)। ‘उत्सादयति लोकांस्त्रीन् स्त्रियश्चाप्युपकर्षति’ (रा० १।१६।७)। उपकर्षति बलादात्मसमीपं प्रापयति। ‘पाण्युपकर्षं पाणिनोपकर्षं धानाः संगृह्णाति’ (पा० ३।४।४९ सूत्रे वृत्तौ)। पाणिना संनिकृष्येत्यर्थः। ‘चक्रे विसृष्टमजयेश्वर षोडशारे निष्पीड्यमानमुपकर्ष विभो प्रपन्नम्’ (भा० पु० ७।९।२२)॥ उपकर्ष उद्धृत्यात्मसमीपं प्रापयेत्यर्थः। कॄ {उपकॄ} कॄ (कॄ विक्षेपे)। ‘नोपकिरन्त्युत्तरवेदिम्’ (श० ब्रा० २।५।१।१८)। उत्खाय न कुर्वन्ति। ‘तमाखूत्कर उपकिरति’ (श० ब्रा० २।७।२।१०)। उपकिरति निक्षिपति, उपक्षिपति। ‘तेषां वा अर्धान् उपकिरन्ति’ (रा० ब्रा० ३।६।२।२२)। उपकिरन्ति मृदोपचिन्वन्ति। ‘अथोत्तरतः सिकता उपकीर्णा भवन्ति’ (श० ब्रा० १४।१।३।१४)। उपकीर्णाः समीपे कीर्णाः। ‘रत्नोपकीर्णां वसुधाम्’ (भा० अनु० ३१६२)। रत्नोपकीर्णां रत्नाचिताम्। ‘उपस्कीर्ण हन्त ते वृषल भूयात्’ (पा० ६।१।१४१ सूत्रे वृत्तौ)। हे वृषल तथा ते विक्षेपोऽस्तु यथा हिंसामनुबध्नीयादित्यर्थः। ‘उपस्कारं काश्मीरका लुनन्ति’ (पा० ६।१।१४० सूत्रे वृत्तौ)। विक्षिप्य लुनन्तीत्यर्थः। क्लृप् {उपक्लृप्} क्लृप् (कृपू सामर्थ्ये)। ‘सर्वत्रातिकृतं भद्रे व्यसनायोपकल्पते’ (रा० ५।२४।२१)। उपकल्पते कल्पते ऽलं भवति समर्थो भवति। ‘वार्यपि श्रद्धया दत्तमक्षयायोपकल्पते’ (मनु० ३।२०२)। अक्षयाय अक्षयसुखाय। उपक्लृपिः पूर्वत्रार्थ एव। ‘यथा दुग्धेस्थितं सर्पिर्न स्वादायोपकल्पते’ (भा० पु० १।२।६९)। स्वादाय नोपकल्पते स्वादितुं न लभ्यते। ‘वधं नार्हति चेन्द्रोपि तत्रेदमुपकल्पते’ (भा० ६।१८।४३)। इदमुपकल्पते इदं युक्तं भवति। ‘अतो यतमदस्य कर्मोपकल्पेत्’ (श० ब्रा० ६।२।२।१५)। अस्य योग्यं भवेत्, एतदर्हं स्यात्। ‘धर्मस्य ह्यापवर्ग्यस्य नार्थोऽर्थायोपकल्पते’ (भा० पु० १।२।९)। नार्थायोपकल्पते प्रयोजनवान्भवितुं नार्हति। ‘केशश्मश्रु लोमनखानि वापयित्वोपकल्पयते’ (बौ० ध० २।१०।१७।९१)। उपकल्पयते ऽर्जयति। ‘तानि दक्षिणपार्श्वे तु भुञ्जानस्योपकल्पयेत्’ (सुश्रुत० १।४६।५०२)। समीपं ढौकयेदित्यर्थः। ‘महोक्षं वा महाजं वा श्रोत्रियायोपकल्पयेत्’ (याज्ञ० १।१०९)। ‘तस्यैते पुरस्ताद् रक्षितार उपक्लृप्ता भवन्ति’ (श० ब्रा० १३।४।२।५)। उपक्लृप्ताः सज्जाः। ‘चतस्रो जाया उपक्लृप्ता भवन्ति’ (श० ब्रा० १३।४।१।८)। सेवायामुपस्थिता भवन्तीत्याह। ‘यस्त्वेतान्युपक्लृप्तानि द्रव्याणि स्तेनयेन्नरः’ (मनु० ८।३३३)। उपक्लृप्तानि उपयोगार्थं कृतसंस्काराणीति कुल्लूकः। ‘रन्तिदेवस्य यज्ञे ताः पशुत्वेनोपकल्पिताः’ (भा० अनु० ३३५१)। उपकल्पिताः संकल्पिता निश्चिता नियताः। ‘सदश्वैरुपकल्पितान् रथान्’ (भा० आदि० ४०९८)। उपकल्पितान् युक्तान्। आसनेषूपक्लृप्तेषु बर्हिष्मत्सु’ (मनु० ३।२०८)। उपक्लृप्तेषु न्यस्तेषु। ‘वक्ष्याम्यतः परं कृत्स्नामाहारस्योपकल्पनाम्’ (सुश्रुत० १।४६।५०४)। उपकल्पना समीपे ढौकना। क्रम् {उपक्रम्} क्रम् (क्रमु पादविक्षेपे)। ‘नयेन विधिदृष्टेन यदुपक्रमते परान्’ (भा० सभा० १७।३)। उपक्रमत उत्सहत इति नीलकण्ठः। एवं सति परानिति द्वितीया नोपपद्यते। संस्कृतशार्मण्यकोषस्तु उपैति आचरतीत्येवं व्याख्याति। तदेवादोषं भाति। ‘उपचक्राम तौ वाग्भिर्मृद्वीभिः’ (रा० ४।२।२)। व्यवजहार, उपेयायेति वा। ‘राज्ञस्तस्याज्ञया देवी वसिष्ठमुपचक्रमे’ (भा० आदि० १७७।४३)। उपचक्रमे उपचक्राम उपेयाय। ‘उपक्रामति जन्तूंश्च उद्वेगजननः सदा’ (भा० अनु० १४५।३४)। उपक्रामति उपद्रवति। ‘उप क्रमस्व पुरुरूपमाभर वाजं नेदिष्ठमूतये’ (अथर्व० २०।८५।४)। उपक्रमस्व उपक्राम उपगच्छ। ‘धर्मो यतः स्यात् तदुपक्रमेत’ (रा० २।२१।५८)। उपक्रमेत प्रारभेत। ‘उपाक्रामत काकुत्स्थः कृपणं बहु भाषितुम्’ (रा० २।१०३।६)। उपाक्रामत उपाक्रमत प्रकान्तवान् प्रारब्ध। ‘तानादाय कुमारांस्तु नगरायोपचक्रमे’ (हरि० १।२६।४२)। नगरं गन्तुमारेभ इत्याह। ‘गृहीत्वा तानि वैदेही गमनायोपचक्रमे’ (रा० ७।४६।११)। उक्तोऽर्थः। ‘सरुजमात्मवन्तमुपकरणवन्तमुपक्रमेत्’ (सुश्रुत० चि० ५।२८)। उपक्रमेत् उपक्रामेत् उपचरेत्, चिकित्सेत्। ‘नोपक्रमेदविदितं रोगं किञ्चिच्चिकित्सकः’ (का० सं० खिल० रक्तगुल्म० श्लो० ६५)। उक्तोऽर्थः। ‘साध्यासाध्यं विदित्वोपक्रमते स भिषक् स्मृतः।’ (शुक्र० २।१८४)। साधुः प्रयोगः, आत्मनेपदं तु दुष्प्रयुक्तम्। ‘ममापि चर्मरत्नमुपायोपक्रान्तो यदि प्रयच्छेत्’ (दशकु०)। उपक्रान्तो वशे कृतः। ‘उपक्रान्ते प्रमुञ्चति’ (का० श्रौ० ८।४।२०)। उपक्रान्ते समाप्ते (सीवनकर्मणि) ग्रन्थिं विस्रंसयतीत्याह। अन्यत्र दुर्लभोऽयमर्थः। ‘उपक्रम्यः कथमयं कश्चास्योपक्रमः’ (का० सं० खिल० रक्तगुल्म० श्लो० १२)। उपक्रम्यः चिकित्स्यः। ‘वयस्य, एवमादिभिरनुपक्रम्योऽयमातङ्कः’ (विक्रम० ३)। उक्तोऽर्थः। ‘पप्रच्छ प्रयोजनमुपक्रमे’ (भा० वन० ९८।८)। उपक्रम आगमनम्। ज्ञात्वाऽऽरम्भ उपक्रम इत्यमरः। उपक्रमो वशीकारे समारम्भे चिकित्सने इति कोषान्तरम्। ‘मूत्रप्रभार्तवविट्प्रभार्तवयोरप्यसाध्यत्वादेवोपक्रमं नाभ्यधादिति’ (अष्टाङ्ग० शारीर० १।१५-१६ सूत्रे हृदयबोधिकाकारस्य वचनम्)। अर्थस्तूदितचरः। ‘शरीरपतितानां तु शारीरवदुपक्रमः’ (सुश्रुत० १।१।२६)। ‘तस्य चायमुपक्रमः’ (महावीर० ४।४)। उपक्रमो बुद्धिपूर्व आरम्भः। ‘तानानयेद् वशं सर्वान्सामादिभिरुपक्रमैः’ (मनु० ७।१०७)। उपक्रमा उपायाः। ‘क्रमशो मण्डलं चिन्त्यं सामादिभिरुपक्रमैः’ (याज्ञ० १।३४५)। ‘अशोचन् प्रतिकुर्वीत यदि पश्येदुपक्रमम्’ (भा० शां० ३३०।१५)। उक्तोऽर्थः। ‘किं वा मम वधायैष उपक्रमो मन्थरकस्य’ (पञ्चत०)। उपक्रमः प्रारम्भः। ‘उपायतः समारब्धाः सर्वे सिध्यन्त्युपक्रमाः’ (वि० पु० १।१३।७८)। उपक्रमा आरम्भाः कर्माणि। हरिवंशे (२।५।५३) प्येषोऽन्यूनातिरिक्तः पाठः स्थितः। ‘यद्यप्यकृतकृत्यानामीदृशः स्यादुपक्रमः’ (रा० ५।६४।३०)। उपक्रम आचारो व्यवहारो वृत्तिः। ‘यत्तु सम्यगुपक्रान्तं कार्यमेति विपर्ययम्’ (का० नी० सा० १२।१९)। उपक्रान्तमारब्धम्। क्री {उपक्री} क्री (डुक्रीञ् द्रव्यविनिमये)। ‘घटादीनुपक्रीय’ (हितोप० )। क्रयेण प्राप्य। क्रीड् {उपक्रीड्} क्रीड् (क्रीडृ विहारे)। ‘उपक्रीडन्ति तान्राजन् शुभाश्चाप्सरसां गणाः’ (भा० अनु० ८१।३०)। उपक्रीडन्ति उपेत्य क्रीडन्ति समीपे क्रीडन्ति। उपसर्गवशात् सकर्मकत्वम्। क्रुश् {उपक्रुश्} क्रुश् (क्रुश आह्वाने रोदने च)। ‘उपक्रुष्टं जीवितं सन्त्यजेयुः’ (भा० उ० २५।८)। उपक्रुष्टं निन्दितं सापवादम् अवगीतम्। ‘बोधिसत्वः किल कस्मिंश्चिदनुपक्रुष्टगोत्रचारित्रे… महति ब्राह्मणकुले जन्म-परिग्रहं चकार’ (अवदा० ब्राह्मणजा०)। अनुपक्रुष्टे अनवगीते गोत्र-चारित्रे यस्य तस्मिन्। ‘न शक्नोम्युपक्रोशं पृथिव्यां धातुमात्मनः’ (रा० ३।६२।२६)। उपक्रोशोऽपवादः। ‘प्राणैरुपक्रोशमलीमसैर्वा’ (रघु० २।५३)। उक्तोऽर्थः। क्लिद् {उपक्लिद्} क्लिद् (क्लिदू आर्द्रीभावे)। ‘विरुद्धानामुपक्लिन्नपूतीनां भक्षणेन च’ (चरक० सू० २४।८)। उपक्लिन्नं शुच्यत् कालपरिवासेन निर्यद्रसम्। क्षर् {उपक्षर्} क्षर् (क्षर संचलने)। ‘उप क्षरन्ति सिन्धवो मयोभुव ईजानं यक्ष्यमाणं च धेनवः’ (ऋ० १।१२५।४)। समीपे क्षरन्ति स्रवन्ति स्यन्दन्ते। प्रीणयन्तीत्यर्थः। ‘सर्वतो वा एताः स्वधा यजमानमुपक्षरन्ति। यदेतानि हवींष्याज्यं धानाः करम्भः परिवापः पुरोडाशः पयस्येति’ (ऐ० ब्रा० ८।५)। उक्तोऽर्थः। क्षि {उपक्षि} क्षि (क्षि क्षये)। ‘नू नो रास्व… द्युमदग्ने सुवीर्यं वर्षिष्ठमनुपक्षितम्’ (ऋ० ३।१३।७)। अनुपक्षितं व्यये क्रियमाणे ऽप्यनुपक्षीणम्। अक्षय्यमित्यर्थः। क्षि {उपक्षि} क्षि (क्षि निवासगत्योः)। ‘देवो न यः पृथिवीं विश्वधाया उपक्षेति हितमित्रो न राजा’ (ऋ० १।७३।३)। पृथिवीमुपक्षेति पृथिव्यां निवसति। ‘शुचिरपस्सूयवसा अदब्ध उपक्षेति’ (तै० सं० २।१।११।११)। उपक्षेति उपक्षियति उपगच्छति प्राप्नोति। ‘उग्रा त इन्द्र स्थविरस्य बाहू उप क्षयेम शरणा बृहन्ता’ (अथर्व० १९।१५।४)। उपक्षयेम प्राप्नुयाम। क्षिप् {उपक्षिप्} क्षिप् (क्षिप प्रेरणे)। ‘कशयोपक्षिपति’ (श० ब्रा० १।४।४।१५)। उपक्षिपति क्षिपति प्रेरयति। नार्थ उपेन। ‘परस्परं वाग्भिरुपक्षिपन्ति’ (रा० ५।११।११)। उपक्षिपन्ति प्रेरयन्ति समुत्साहयन्ति समुद्धर्षयन्ति। ‘छन्नं कार्यमुपक्षिपन्ति न्यायेन दूरीकृतम्’ (मृच्छ० ९।३)। मन्दमुपन्यस्यन्ति, आरात् प्रस्तुवन्तीत्यर्थः। ‘वपुषि वधाय तत्र तव शस्त्रमुपक्षिपतः’ (मालती० ५।३१)। उपक्षिपतः प्रास्यतः। शत्रन्तात् षष्ठी। ‘ततः परस्ताल्लोकालोकनामाऽचलो लोकालोकयोरन्तराले परित उपक्षिप्तः’ (भा० पु० ५।२०।३४)। उपक्षिप्तः स्थितः। ‘चरणानुरूपः खलु तत्र भवत्या अधिकार उपक्षिप्तः’ (माल० ३)। उपक्षिप्तः प्रारब्धः। ‘गोमुखेन स्मितं सद्य उपक्षिप्तं कथान्तरम्’ (बृ० श्लो० सं० ८।२०)। उक्तोऽर्थः। ‘त्वयि उपक्षिप्त आत्मा’ (माल० २)। उपक्षिप्तो निक्षिप्तो न्यस्तः समर्पितः। ‘उपक्षिप्तस्य चान्नस्य बाष्पेणोर्ध्वं प्रसर्पता’ (सुश्रुत० कल्प० १।११)। उपक्षिप्तस्य भोक्तुं दत्तस्य। ‘ननु भणामि तस्मिन् साधनीये कृत उपक्षेपः’ (माल० ३)। उपक्षेपः प्रारम्भः। प्रस्तावः स्यादुपक्षेप इति वैजयन्ती। ‘कर्णनासाच्छेदोपक्षेपभीषिताभ्याम्’ (दशकु०)। उपक्षेपः प्रस्तावः कीर्तनम्। ‘नाट्यार्थोपक्षेपः पूर्वं प्रस्तावनाऽऽमुखं च स्यात्’ (१।६।३९ अमरोद्घाटने स्वामी)। उपक्षेपः संक्षेपेण कथनम्। ख्या {उपख्या} ख्या (ख्या प्रकथने, चक्षिङ आदेशो वा)। ‘तस्मादपि सुतमिस्रायामुपैव किंचित् ख्यायते’ (श० ब्रा० ४।१।२।१३)। उपाख्यायते उपदृश्यते प्रज्ञायते। गम् {उपगम्} गम् (गम्लृ गतौ)। ‘उताशितमुप गच्छन्ति मृत्यवः’ (ऋ० १०।११७।१)। उपगच्छन्ति प्राप्नुवन्ति। आशितस्तृप्तः। ‘उप वायवः शरणं गमेयम्’ (ऋ० १।१५८।३)। ‘अग्नेः प्रियं धामोपजगाम’ (श० ब्रा० २।२।३।४) ‘आशिष उपगच्छति’ (श० ब्रा० ४।५।७।९)। उक्तोऽर्थः। ‘आत्मेति तूपगच्छन्ति ग्राहयन्ति च’ (ब्रह्म सू० ४।१।३)। उपगच्छन्ति अभ्युपगच्छन्ति। ‘सुप्तां मत्तां प्रमत्तां वा रहो यत्रोपगच्छति’ (मनु० ३।३४)। ‘नोपगच्छेत्प्रमत्तोपि स्त्रियः मार्तवदर्शने’ (मनु० ४।४०)। उपगच्छति गच्छति मैथुनाय प्रवर्तते। ‘यं सनातनपितरमुपागमत् स्वयम्’ ( )। उपागमत् पर्यग्रहीत्, अवृत। ‘सह पत्न्या विशालाक्ष्या नारायणमुपागमत्’ (रा० २।६।१)। उपागमत् उपासिष्ट। ‘ग्रहास्तमुपगच्छन्ति सारमेया इवामिषम्’ (भा० स्त्री० ४।६)। उपगच्छन्ति वेगेनोपयान्ति। ‘यन्मामधर्मेणोपगच्छत’ (भा० कर्ण० ४५।१२)। मय्यन्याय्यमाचरतेत्याह। ‘प्रतिकूलतामुपगते हि विधौ विफलत्वमेति बहुसाधनता’ (शिशु० ९।१६)। उपगते गते प्राप्ते। ‘पादन्यासो लयमुपगतः’ (माल० २।८)। उपगतोऽनुसृतवान्। ‘स वै सर्वमवाप्नोति वेदान्तोपगतं फलम्’ (मनु० २।१६०)। वेदान्तोपगतं वेदान्तेष्वभ्युपगतम्। ‘दृष्टान्तोपगत’ (भा० अनु० ४९।१७)। उपगतं प्रतिज्ञातम्। ‘हेम्नैवोपगतं मणिम्’ (भा० शां० ४५।१४)। उपगतं प्रत्युप्तम्। ‘गृहीत्वोपगतं दद्यादृणिकायोदयं धनी’ (ना० मनु० १।९८)। मयाऽधिगतमिति विन्यस्ताक्षरं पत्रं दद्यादित्यर्थः। ‘धनी वोपगतं दद्यात्स्वहस्तपरिचिह्नितम्’ (याज्ञ० २।९३)। उपगतं प्रवेशपत्रमिति मिताक्षरा। ‘अलङ्कारत्रयं सत्यवता यदनुप्रेषितं तदुपगतम्’ (मुद्रा० ६)। उपगतमधिगतम्। ‘मयापि लेखस्याशून्यार्थं किञ्चिदनु प्रेषितं तदुपगमनीयम्’ (मुद्रा० ६)। उपगमनीयमुपगतं प्राप्तमिति निवेद्यम्। ‘सीमन्ते च त्वदुपगमजं यत्र नीपं वधूनाम्’ (मेघ० ६७)। उपगम आगमः। ‘व्यावर्ततान्योपगमात् कुमारी’ (रघु० ६।६० भा०)। उपगमः समीपगमनम्। ‘अप्राप्तस्य हि प्रापणमुपगमनम्’ (मी० १२।१।२१ शा० भा०)। उपगमनं कल्पना। गाह् {उपगाह्} गाह् (गाहू विलोडने)। ‘सारथैर्बहुशश्चास्य पृतनामुपगाहतः’ (रा० ६।३१।३९)। उपगाहतः=अन्तः प्रविशतः। गुप् {उपगुप्} गुप् (गुपू रक्षणे)। ‘गम्भीरवेधा उपगुप्तवित्तः’ (पृथुः) (भा० पु० ४।१६।१०)। उपगुप्तवित्तः सम्यक् प्रच्छन्नधनः। गुह् {उपगुह्} गुह् (गुहू संवरणे)। ‘यजमानस्य पशुन्पाही त्यग्निष्ठेऽतस्यग्न्यगारे वा पुरस्तात्प्रतीचीं शाखामुपगूहति पश्चात्प्राचीं वा’ (आप० श्रौ० १।१।२।१०)। उपगूहति अप्रकाशां करोतीति धूर्तस्वामी। ‘औदुम्बरीं शाखामुपगूहति’ (श० ब्रा० ५।४।३।२५)। उपगूहति तिरस्करोति संवृणोति प्रच्छादयति गोपायति। ‘सोपागूहद् भुजाभ्यां तु ऋषिं प्रीत्या नरर्षभ’ (भा० अनु० १९।७९)। उपागूहत् आश्लिष्यत्, उपाश्लिष्यत्, आलिङ्गत्, पर्यरभत। ‘तरङ्गहस्तैरुपगूहतीव’ (रघु० १३।६३)। ‘अपूजयन्कुलज्येष्ठान् उपागूहन्त बालकान्’ (भट्टि० १७।२)। उक्तोऽर्थः। ‘साऽयोध्यामुपगूहते’ (रा० १।२४।९)। आवृत्य प्रवहतीत्यर्थः ‘पुण्याश्च नद्यः सलिलोपगूढाः’ (हरि० ३।३५।५०)। सलिलेन च्छन्नाः सलिलस्य पूर्णा इत्यर्थः। ‘पृथिव्यां पृथिवीहेतोः पृथिवीपतयो हताः। पृथिवीमुपगुह्याङ्गैः सुप्ताः कान्तामिव प्रियाम्’ (भा० द्रोण० १४८।४८-४९)॥ उपगुह्य=आलिङ्ग्य। ‘उपगूहनशेषो वा पूर्वः’ ( का० श्रौ० ६।१०।६)। संवरणमन्त्रस्यायं शेष इत्यर्थः। गॄ {उपगॄ} गॄ (गॄ शब्दे)। ‘उप ये त्वा गृणन्ति वह्नयः’ (ऋ० १।४८।११)। उपगृणन्ति स्तुवन्त आकारयन्ति उपह्वयन्ते। वह्नयो यज्ञनिर्वाहकाः। ‘दयानुवृत्त्या च नाम ते कृत्यपक्षम् …उपगृणीते’ (अवदा० जा० २३)। उपगृणीत उपदिशति। गॄ {उपगॄ} गॄ (गॄ निगरणे)। ‘स्नेहनस्यं न चोपगिलेत्’ (सुश्रुत० २।२३७।८)। उपगिलेत् निगिलेत्। गै {उपगै} गै (कै गै शब्दे)। ‘उपगायन्ति बीभत्सुं नृत्यन्त्यप्सरसां गणाः’ (भा० आदि० १२३।५३)। उपगायन्ति समीपे पुरो वा गायन्ति। ‘उपास्मै गायता नरः’ (ऋ० ९।११।१)। ‘गणास्त्वोप गायन्तु मारुताः’ (अथर्व० ४।१५।४)। त्वां (पर्जन्यम्) उपश्लोकयन्त्वित्याह। ‘तान् हैतदुपजगौ’ (श० ब्रा० ११।५।५।८)। इह प्रजापतिः कर्ता। धातुः त्रियासामान्ये संशब्दने व्याहरणे वर्तते। ‘अति रेचयेद् यदन्य उपगायेद् यदन्य उपशृणुयात् तस्मात्स्वयम्प्रस्तुतमनुपगीतम्’ (श० ब्रा० ४।६।९।१७)। उपगायेत्=गायेत्। ‘उपगीयमाना भ्रमरै राजन्ते वनराजयः’ (भा० वन० ११६०६)। उपगीयमाना गानशब्देन पूर्णाः। ‘उपगीयमानो गन्धर्वैर्बुभुजे विषयान् प्रियान्’ (वि० पु० १।१७।६)। उपगीयमान उपश्लोक्यमानः, स्तूयमानः। ‘उपगीतोपनृत्तश्च गन्धर्वाप्सरसां गणैः’ (भा० उ० १२३।४)। उपगीतः समीपे कृतगानः। ‘उपगानं कृत्वा’ (माल० २।)। प्रारम्भिकं गानमुपगानम्। ‘उपगादर्शनाच्च’ (का० श्रौ० ६।७।३)। उद्गातरि गायति सति तमनुसृत्य ये गायन्ति त उपगाः। ग्रह् {उपग्रह्} ग्रह् (ग्रह उपादाने)। ‘अथोपयमन्योपगृह्णाति’ (श० ब्रा० १४।२।१।१७)। उपगृह्णाति आदत्ते। ‘स मृत्युमुपगृह्णाति गर्भमश्वतरी यथा’ (भा० आदि० ५६२२), तन्त्रा० २।२९, पञ्चत० १।४१५ चाणक्य सू० १९)। उपगृह्णाति धत्ते। ‘अथास्या उदपात्रमूधसि च मुखे चोपगृह्णीयात्’ (ऐ० ब्रा० ५।२७)। उपगृह्णीयात् समीपे गृह्णीयात्। ‘तस्याञ्जलिना ब्रह्महत्यामुपागृह्णात्’ (तै० सं० २।५।१।२)। ‘तस्यै रसः परापतत् तं बृहस्पतिरुपागृह्णात्’ (तै० सं० २।१।७।६)। निर्गमनकाल एव ग्रहणमुपग्रहणमिति भट्टभास्करः। ‘कृतोपसंग्रहणौ तौ सावित्री…आतिथ्येन यथाक्रममुपजग्राह’ (हर्ष०)। उपजग्राह प्रतिजग्राह, सच्चकार। ‘यथासम्भाषितं च कृत्यपक्षमुपग्राहयेत्’ (कौ० अ० १३।५।५)। धनादिदानेन प्रीणयेदित्यर्थः। ‘…अरविन्दनाभम्। धियोपगृह्णन्’ (भा० पु० ३।२२।२१)। मनसा ध्यायन्नित्यर्थः। ‘तदुपगृहीतेन म्लेच्छराजबलेन’ (मुद्रा० १)। उपगृहीतेन उद्वलितेन अवष्टब्धेन समर्थितेन। ‘अमर्षोपगृहीतानां मन्युसन्तप्तचेतसाम्’ (का० नी० सा० १०।१) अमर्षेण वशीकृतानामित्यर्थः। विग्रहो भवतीति शेषः। ‘दक्षिणेन वा सव्योपगृहीतेन’ (पाणिना) (आश्व० गृ० ४।७।१०)। उपगृहीतोऽधस्तान्निहितेन हस्तेन कृतालम्बः। ‘तवैव पादानुपगृह्यं संमता’ (रा० २।२७।२२)। उपगृह्य उपसङ्गृह्य गृहीत्वा। ‘उपगृह्य तु वैराणि सान्त्वयन्ति नराधिप’ (भा० शां० १३९।७३)। उपगृह्य अवसाय्य, अन्तं नीत्वा। ‘उपगृह्य शिरो राज्ञः कैकेयीं प्रत्यभाषत’ (रा० २।६६।२)। उपगृह्य अङ्के कृत्वा। ‘मणिवरमुपगृह्य’ (रा० ५।३६।७७)। उपगृह्य वशे कृत्वा, अधिकृत्य, स्वीकृत्य। ‘तेजो वा अद्भ्यो भूयस्तद्वा एतद् वायुमुपगृह्याकाशमभितपति’ (छां० उ० ७।११।१)। उपगृह्य सहायमादाय। ‘अथ व्रजत्सु दिवसेष्वेकदा भैरवाचार्यो राजानमुपह्वरे सोपग्रहमवादीत्’ (हर्ष० तृ० उ०)। सोपग्रहं साभ्यर्थनमिति शङ्करमिश्रकृतः सङ्केतः। ‘अमित्रोपग्रहं चास्य ते कुर्युः क्षिप्रमापदि’ (भा० शां० ९६।१४)।** उपग्रह आनुकूल्यमुपकारः साहायकम्।** ‘वशंगतो रिपुर्यश्च विचलेद् दुरुपग्रहः’ (का० नी० सा० ८।६८)। दुरुपग्रहः कथमप्यात्मसात्कर्तुं न शक्यः। वंशागत इति पाठान्तरम्। ‘क्रियते प्राणरक्षार्थं सर्वदानमुपग्रहः’ (का० नी० सा० ९।१७) इति सन्धिविशेषस्योपग्रहाख्यस्य लक्षणोक्तिः। सर्वथा शत्रुपग्रहहेतुत्वादुपग्रह इति तदाख्योपपत्तिः। कौटल्यस्तु–योऽहं स भवान्, मम यद् द्रव्यं तद्भवत इत्युपग्रहः सान्त्वमितीत्थं तत्स्वरूपमाह’ (कौ० अ० २।२८।१०)। ‘सुप्तिङुपग्रहलिङ्गनराणाम्’ (पा० ३।१।८५ सू० भा०)। अत्र न्यासः-लादेशव्यङ्ग्यक्रियाविशेषो मुख्य उपग्रहः। इह तद् व्यक्तिनिमित्तत्वात्परस्मैपदात्मनेपदयोरुपग्रहशब्दो वर्तते। ‘चूर्णादीन्यप्राणिषष्ठ्याः’ (पा० ६।२।१३४)। अत्र चूर्णादीन्यप्राण्युपग्रहादिति पाठान्तरम्। उभयथा ह्याचार्य्येण शिष्याः सूत्रं प्रतिपादिताः। उपग्रह इति षष्ठ्यन्तमेव पूर्वाचार्य्योपचारेण गृह्यत इति काशिका। पूर्वाचार्य्या हि षष्ठ्यन्तमुपग्रह इत्येवमुपचरन्ति स्मेति न्यासः। प्रग्रहोपग्रहौ वन्द्याम् इत्यमरः। ‘उच्चावचान् उपग्राहान् राजभिः प्रापितान् बहून्’ (भा० सभा० ५२।४०)। उपग्राह उपहारः। ‘उपग्राह्यमुपदा भवति। तदत्र वस्तुनि नोपालम्भनीयो राक्षसः। आ नन्दराज्यलाभादुपग्राह्यश्च’ (मुद्रा० ५)। उपग्राह्यः सङ्ग्राह्य आत्मीयः करणीयः। ‘एकद्रव्ये साज्ये वेदेनोपग्रहणम्’ (का० श्रौ० १।१०।६)। उपग्रहणं ग्रहणम्। वेदो दर्भमुष्टिः। ‘वेदोपग्रहणार्थाय तावग्राहयत् प्रभुः। काव्यं रामायणम्…’ (रा० १।४।४)॥ वेदोपग्रहणं वेदार्थावबोधनम्। वेदोपबृंहणार्थायेति पाठान्तरम्। ‘स राजा जनप्रकाशेनाडम्बरेण प्रत्ययितानमात्यान् पापजनोपग्रहणार्थं जनपदं नगराणि च प्रेषयामास’ (अवदा० जा० १०)। उपग्रहणम् बन्धनम्। ‘प्रियोपग्रहैश्च तामुपगृह्णीयात्’ (का० सू० ५।२।२६)। उपगृह्णीयाद्वशे कुर्यात्। घ्रा {उपघ्रा} घ्रा (घ्रा गन्धोपादने)। ‘ययातिरुपजिघ्रन् (धूम) वै निपपात महीं प्रति’ (भा० उ० १२१।१२)। ‘आमोदमुपजिघ्रन्तौ’ (रघु० १।४३)। उपेत्य घ्राणमुपघ्राणम्। चर् {उपचर्} चर् (चर गतिभक्षणयोः)। ‘उपाचरद् घोरतपो जितात्मा’ (भा० आश्रम० १९।१८)। उपाचरद् आचरत्। अचरत्। उपेन नार्थः। ‘सर्वोपि महार्हैस्तमुपचारैरुपाचरत्’ (कथा० ६१।२२५)। उपाचरत् असेवत। ‘सममुपचर भद्रे सुप्रियं चाप्रियं च’ (मृच्छ० १।१३१)। उपचर भजस्व सेवस्व। ‘गिरिशमुपचचार प्रत्यहं सा सुकेशी’ (कु० १।६०)। उपचचार सिषेवे, वरिवसामास। ‘अभ्युत्थानादिभिरुपचारैरुपाचरन्’ (शि० पु० ६।१।२९)। उपाचरन् सदकुर्वन्, समभावयन्। ‘स्थान इयमपि देवीशब्देनोपचर्यते’ (विक्रम० ३)। उपचर्यते सत्क्रियते भूष्यते। ‘गात्राणि कुङ्कुमालेपैरुपाचर्यन्त च स्वयम्’ (राज० ८।१८९७)। स्वादु सुगन्धि सलिलममृतमुपचरन्ति लोकाः। अमृतशब्देन व्यपदिशन्ति, अमृतशब्दं तत्रार्थे व्यवहरन्ति भाक्तम्। ‘ईदृशे हि लौकिकास्तोभशब्दमुपचरन्ति’ (मी० ९।२।३९ सूत्रे शा० भा०)। उपचरन्ति व्यवहरन्ति, प्रयुञ्जते। उदाहरति च शबरः–देवदत्तेन सभायां परं प्रलपता बहुस्तोभं कथितम् इति। ‘क्रियां हि लोके कर्मेत्युपचरन्ति’ (पा० १।३।१४ सूत्रे भाष्ये)। उपचरन्ति व्यपदिशन्ति। ‘सूपचरणाह तेऽसावस्तु यामधस्तादुपचरसि’ (श० ब्रा० १।९।१।८)। अधस्तादुपचरसि नीचैः स्पृशसि। ‘निकृत्योपचरन्वध्य एष धर्मः सनातनः’ (भा० वन० ११।७)। निकृत्योपचरन् छलेन वर्तमानः, छद्मनाऽऽचरन्। ‘नूनं मित्राणि ते रक्षः साधूपचरितान्यपि’ (भा० अनु० १२४।१०)। साधूपचरितानि सम्यक् सेवितानि। ‘यस्मान्मिथ्योपचरितं ह्यस्त्रलोभादिह त्वया’ (भा० शां० ३।३०)। मयि मिथ्या व्यवहृतं त्वयेत्याह। ‘मिथ्योपचरितास्तात जन्मप्रभृति बान्धवाः’ (भा० उ० १२४।३२)। मिथ्योपचरिताः प्रतारिताः। ‘मिथ्योपचर्य ते तं तु’ (हरि० १।२१।१५)। वञ्चयित्वेत्यर्थः। अनृजु व्यवहृत्येति त्वक्षरार्थः। ‘विविक्तशिशिरोपचारान्नान्यच्छरणम् अस्ति’ (विक्रम०)। उपचारः प्रयोगः। ‘तेन वाक्योपचारेण विस्मिता राजसत्तमाः’ (भा० उ० १६२।४५)। वाक्योपचारो वाक्यप्रयोगः। ‘एष उ तत्र दीक्षितस्योपचारः’ (श० ब्रा० ३।१।१।१०)। उपचार आचार आचरणं वृत्तं वृत्तिः, व्यवहारः। ‘नानृतं वदेत्तावत्सत्यमेवोपचारः’ (श० ब्रा० २।२।२।२०)। उक्तोऽर्थः। ‘हृदयविहित वैरा गूढमन्त्रोपचाराः’ (पञ्चत० )। ‘हितोपचारमूलं जीवितमतो विपर्यासान्मृत्युः’ (चरक० विमान० ३।३८)। हितोपचारः पथ्यसेवनम्। ‘अधः शयीताधस्तादिव हि श्रेयस उपचारः’ (श० ब्रा० १०।१।१।११)। उपचारः सेवाऽऽदरो वा। ‘उपचाराभिचाराभ्यां धर्ममावाहयस्व वै’ (भा० आदि० १२२।४३)। उपचारः समादरः। ‘मिथ्योपचारैश्च वशीकृतानाम्’ (हितोप० १।७५)। उपचारो दाक्षिण्यमभ्युत्थानादिः सत्कारश्च। ‘व्रतचर्योपचारं च’ (मनु० १।१११)। उपचारो गुर्वादीनामभिवादनोपासनादि। ‘अवैरकृत्सूपचारः समो निन्दाप्रशंसयोः’ (भा० शां० २२०।१२)। सूपचारः शाठ्यवर्जितादरः। ‘अलमुपचारयन्त्रणया’ (माल० ४। )। उपचारोऽभ्युत्थानादिलक्षणः समुदाचारः। ‘न ते गात्राण्युपचारमर्हन्ति’ (शा० ३।१७)। उक्तोऽर्थः। ‘पुरस्तादुपचारस्तस्य यत्प्रतिषेधति’ (नि० १।४।९)। ‘उपरिष्टादुपचारस्तस्य येनोपमिमीते’ (नि० १।४।९)। उपचारः प्रयोग इति स्कन्दस्वामी। प्रयोग उच्चारणं वा विन्यासो वा। ‘उपचारपदं न चेदिदं त्वमनङ्गः कथमक्षता रतिः’ (कु० ४।९)। परस्य रञ्जनार्थं यदसत्यभाषणं स उपचार इति मल्लिः। प्रसादनाराधनोपचाराश्चेति हलायुधः। ‘रामभद्र इत्येव मां प्रत्युपचारः शोभते तातपरिजनस्य’ (उत्तर० १)। उपचार आलाप आभाषणं सम्बोधनम्। ‘अचेतनेष्वपि चेतनवदुपचारा दृश्यन्ते’ (पा० ४।३।८६ सूत्रे भाष्ये)। उपचारो गुणक्रियादिकथनम्। ‘भारतप्रसिद्धे ऽनन्तरापत्येऽश्वत्थाम्नि द्रौणायन इति प्रयोगस्तूपचारात्’ (पा० ४।१।१०३ सूत्रे वृत्तिः)। उपचारो लक्षणा, गौणी वृत्तिः। ‘इत्थं विधिज्ञेन पुरोहितेन प्रयुक्तपाणिग्रहणोपचारा’ (कु० ७।८६)। उपचारो विधिः, संस्कारः। ‘एष इष्टेरुपचारः’ (श० ब्रा० १।३।५।१०)। उपचारो विधिः, प्रचरणविधा। ‘यो वाव कर्म करोति स एव तस्योपचारं वेद’ (श० ब्रा० ६।५।५।१७)। उक्तोऽर्थः। ‘प्रकीर्णाभिनवोपचारं’ (राजमार्गम्) (रघु० ७।४)। उपचारः पुष्पप्रकरादिः। ‘स ददर्शाथ मञ्चेषु… उपचारवत्सु’ (रघु० ६।१)। उपचारो राजोपकरणम् इति मल्लिः। ‘उत्तरतउपचारो वै यज्ञः’ (श० ब्रा० ३।४।३।१९)। ‘उत्तरत उपचारो विहारः’ (बौ० ध० १।७।१।१)। उपचारः संचारः। ‘समन्त्रं सोपचारं च समोक्षविनिवर्तनम्’ (अस्त्रं प्रतिजग्राह) (भा० वन०)। सोपचारं सेतिकर्तव्यताकमिति नीलकण्ठः। एवं व्याख्यानेप्यर्थस्तु न स्फुटति। मोक्षविनिवर्तनयोः प्रयोगप्रतिसंहारयोरुक्तयोः सतोः किं स्विदन्यदवशिष्यते यदितिकर्तव्यतेत्युच्येत। ‘विसर्जनीयस्थानिकस्य सकारस्थोपचार इत्येषा संज्ञा पूर्वाचार्यकृता’ (पा० १।४।६७ सूत्रे न्यासे)। ‘सहचरणादिनिमित्तेनातद्भावे तद्वदभिधानमुपचारः’ (१।२।१४ सूत्रे न्यायभाष्ये)। ‘उपचारस्तत्त्वचिन्तायामनुपयोगीति प्रेक्षवतामनुपादेयः’ (स्याद्वाद० १५ हेम०)। उपचार आरोपः। ‘अनन्तलोकाप्तिमथो प्रतिष्ठां विद्धि त्वमेतं निहितं गुहायाम्’ (कठोप० १।१।१४)। अनन्तलोकाप्तिसाधनमिति यावत्। कारणे कार्योपचारः। आयुर्वे घृतमित्यत्र यथा। उपचार आरोपः। ‘अस्ति त्रयोदशो मास उपचारः’ (शां० ब्रा० ७।१०)। उपचार आवापिकः। ‘उपचर्यः स्त्रिया साध्व्या सततं देववत् पतिः।’ (मनु० ५।१५४)। उपचर्य उपचार्यः सेव्यः। ‘अग्निवच्चोपचर्या वै ब्राह्मणाः’ (भा० अनु० ८।२३)। उपचर्याः पूज्याः। ‘त्वग्भेदी व्रणः सूपचरः’ (सुश्रुत० १।८३।१२)। सूपचरः सुलभचिकित्सः। ‘पिता पुत्राय सूपचरः’ (श० ब्रा० २।३।४।३०)। सूपायनशब्दव्याख्यायामिदमुक्तम्। सूपचरः सुखेन गम्यः। ‘उष्णोदकोपचारी स्यात्’ (अष्टाङ्ग० सूत्र० १६।२६)। उष्णजलस्योपयोक्तेत्यर्थः। ‘अवन्नवन्तीरुप नो दुरश्चर’ (ऋ० ७।४६।२)। उपचर अन्तिक एहि। चाय् {उपचाय्} चाय् (चायृ पूजानिशामनयोः)। ‘इष्टाल्ँलोकानवाप्स्यामो गुरुवृद्धोपचायिनः’ (भा० शां० १८।३९)। गुरुवृद्धोपसेविन इत्यर्थः। चि {उपचि} चि (चिञ् चयने)। ‘यानि धर्मे कपालान्युपचिन्वन्ति वेधसः’ (तै० सं० १।५।१०।३)। उपचिन्वन्ति उपदधति, उपस्थापयन्ति। ‘तद्व्यसनसक्तस्य वैचित्यमुपचीयते’ (शि० भा० १६।३४)। उपचीयते वर्धते प्रकृष्यते। निदिग्धोपचिते इति पर्यायौ पठत्यमरः। भवेदुपचितं दिग्धे समृद्धे वाच्यलिङ्गवदिति च मेदिनी। ‘स्थैर्यमाधुर्यधैर्याद्यैर्गुणैरुपचितो हितः’ (स्कन्दपु० का० ४।१२।६३)। उपचितः समृद्धः, व्याप्त इत्यर्थः। ‘अगारादभिनिष्क्रान्तः पवित्रोपचितो मुनिः’ (मनु० ६।४१)। उपचितो युक्तः। ‘नास्ति क्षितिर्नोपचितिः कदापि पयोदवृत्तेः खलु चातकस्य।’ उपचितिर्वृद्धिः। ‘यच्च नः प्रेक्षमाणानां सर्वधर्मोपचायिनाम्’ (भा० उ० १३७।१६)। धर्मोपचायिनां धर्मवर्धनशीलानाम्। चिन्त् {उपचिन्त्} चिन्त् (चिति स्मृत्याम्)। ‘तत्तथैवास्तु भद्रं ने स्वार्थमेवोपचिन्तय’ (भा० उ० ९६।५२)। उपचिन्तय चिन्तय। उपेन नार्थः। जन् {उपजन्} जन् (जनी प्रादुर्भावे )। ‘इहैव सा शुनी गृध्री सूकरी चोपजायते’ (याज्ञ० ३।२५६)। उपजायते पुनर्जायते। ‘यः शब्द उपजायते तस्यासावर्थो योऽर्थ उपजायते’ (पा० १।२।४५ सूत्रे भाष्ये)। उपजायतेऽधिको जायते। ‘यस्य चागमे यदुपजायते स तस्यार्थ इति गम्यते’ (मी० ४।१।१५ शा० भा०)। उक्तोऽर्थः। ‘पञ्चमे पञ्चमे वर्षे द्वौ मासावुपजायतः’ (भा० वि० ५२।३)। उपजायत उपजायेते। ‘वेद मासो धृतव्रतो द्वादश प्रजावतः। वेदा य उपजायते’ (ऋ० १।२५।८)। उपजायतेऽधिको जायते। ‘नोपजनं स्मरन् इदं शरीरं स यथा प्रयोग्य आचरणे युक्त एवमेवायमस्मिञ्शरीरे प्राणो युक्तः’ (छां० उ० ८।१२।३)। उपजनं सहजातमनुषक्तं स्वेन। स्मरन्नित्यस्य प्राणः कर्ता। ‘अथोपजनाश्रयं कर्मवैगुण्यं मिथ्यासम्प्रयोगः’ (न्याय० २।१।५८)। उपजन उत्पत्तिः। ‘गुरुरेवैनमनुशास्ति आतदुच्चारणसामर्थ्योपजनम्’ (न्यायमं०)। उक्तोऽर्थः। ‘कृत्वाय सा महीमुखां मृन्मयीं योनिमग्नये’ (वा० सं० ११।५९)। कृत्वाय क्त्वो यक। छान्दस उपजनः (उवटः)। उपजन आगमः। यदर्थो निर्जयतिस्तदर्थ एव विनिर्जयतिः। शब्दोपजनो नार्थोपजनः। उपजन उपचयो वृद्धिः। आधिक्यम्। ‘पितामहाः पितरः प्रजोपजा’ (अथर्व० ११।१।९)। प्रजा पुत्रदुहित्रादिरूपा, उपजा तत्पुत्रादिरूपा (सायणः)। ‘विक्रये पण्यानामर्घवृद्धिरुपजा’ (कौ० अ० २।२४।६)। ‘व्रीहियवयोर्वा एतदुपजं यच्छमी धान्यम्’ (श० ब्रा० १।१।१।१०)। जप् {उपजप्} जप् (जप जल्प व्यक्तायां वाचि जप मानसे च)। ‘क्षेत्रस्थेषु च सस्येषु शत्रोरुपजपेन्नरान्’ (भा० शां० ६९।३८)। उपजपेद् भेदयेत्। ‘उपजप्यानुपजपेत्’ (मनु० ७।१९७ )। उक्तोऽर्थः। ‘तेषु तेषु चाकृत्येषु प्रासरन् परोपजापाः’ (दशकु०)। उपजापः स्वपक्षं प्रति प्रच्छन्नं प्रेरणम्। जल्प् {उपजल्प्} जल्प् (जल्प व्यक्तायां वाचि)। ‘अन्योन्यमुपजल्पन्तः शनैश्चुर्मिथः कथाः’ (रा० २।११६।३)। उपजल्पन्त उपेत्य जल्पन्तः। ‘अनाहूतोपसृष्टानामनाहूतोपजल्पिनाम्। ये लोकास्तान्हतः कर्ण मया त्वं प्रतिपत्स्यसे’ (भा० आदि० १३६।१८)। जीव् {उपजीव्} जीव् (जीव प्राणधारणे)। ‘इतः प्रदानमुत देवा उपजीवन्ति, अमुतः प्रदानं मनुष्या उपजीवन्ति’ (तै० सं० ३।२।९।७)। उपजीवन्ति आश्रित्य जीवन्ति, संश्रयन्ते। ‘एतस्यैवानन्दस्यान्यानि भूतानि मात्रामुपजीवन्ति’ (बृह० उ० ४।३।३२)। उक्तोऽर्थः। ‘सुजीवं नित्यशस्तस्य यः परैरुपजीव्यते। राम तेन तु दुर्जीवं यः परानुपजीवति’ (रा० २।१०५।७)॥ उपजीवति उपाश्रित्य जीवति। ‘इदं कविवरैः सर्वैराख्यानमुपजीव्यते’ (भा० आदि० २।८९)। उपजीव्यते आश्रीयते। ‘मनुष्याश्चोपजीवन्ति यस्य शिल्पं महात्मनः’ (हरि० १।३।४८)। उक्तोऽर्थः। ‘उपजीवा स्थोपजीव्यासं सर्वमायुर्जीव्यासम्’ (अथर्व० १९।६९।२)। उपशब्दोऽधिकवचनः। उपजीवा अधिकजीवनवन्तः। ‘स निर्भाज्यः स्वकादंशात् किंञ्चिद् दत्त्वोपजीवनम्।’ (मनु० ९।२०७)। उपजीवनं लोकयात्रार्थं धनम्। जुष् {उपजुष्} जुष् (जुषी प्रीतिसेवनयोः)। ‘उपेमं यज्ञं पितरो मे जुषन्ताम्’ (अथर्व० १८।४।४०)। उपजुषन्तामुपेत्य सेवन्ताम्। ‘इत्याचारादसि यदि मया प्रश्रयेणोपजुष्टः’ (महावीर० ३।२६)। उपजुष्टः सेवितः। ज्ञा {उपज्ञा} ज्ञा (ज्ञा अवबोधने)। ‘पिशाचास्तस्मान्नश्यन्ति न पापमुपजानते’ (अथर्व० ४।३६।८)। उपजानते जानते। शब्दोपजनो नार्थोपजनः। ‘किम्वेतावन्मात्रमुपजानीत यथेदमितो ऽन्यथा ऽसत्’ (श० ब्रा० १।६।१।४)। उपजानीत उपायं चिन्तयेत्। ‘ताः प्रजाः प्रजापतिं पितरमेत्योपाधावन्नुप तं यज्ञक्रतुं जानीहि येनेष्ट्वा… वरुणपाशेभ्यः… सम्प्रमुच्येमहि’ (शां० ब्रा० ५।३)। उपजानीहि नूतनमुपायमुपलभस्व। ‘ते ह्यादित्या ऊचुः। उपजानीत यथाऽस्मानेवाङ्गिरसो यजान्’ (श० ब्रा० ३।५।१।१४)। ‘उपतज्जानीत यथेयमस्मास्वेव राद्धिरसदिति’ (श० ब्रा० ८।६।३।२)। उदितचर एवार्थः। ‘उपज्ञाते’ (पा० ४।३।११५)। विनोपदेशेन ज्ञातमुपज्ञातमिति वृत्तिः। उपज्ञा ज्ञानमाद्यं स्यात् (अमरः)। ‘अथास्य सांवत्सरिकस्य चौलं कुर्वन्ति यथर्षि यथोपज्ञं वा’ (भा० गृ० १।२८)। यथोपज्ञम्–यथा स्वकुले पितृपितामहप्रपितामहानामाचार इति भाष्यम्। ‘यज्ञ इति किमुपज्ञः। यज्ञः श्रद्धोपज्ञः’ (बौधायनीये कर्मान्तसूत्रे १।२)। श्रद्धोपज्ञः श्रद्धोपक्रम इति तत्रस्थं भाष्यम्। ‘तां बुद्धिमुपजिज्ञासुस्तम्’ (भा० शां० १०४।३७)। उपजिज्ञासुरुपलिप्सुः। ‘तेऽसुरा आत्तवचसः… तत्रैतामपि बाचमूदुरुपजिज्ञास्याम्। स म्लेच्छः’ (श० ब्रा० ३।२।१।२३-२४)। उपजिज्ञास्यां दुरवगमाम् अर्थहीनाम्। तप् {उपतप्} तप् (तप सन्तापे)। ‘आहिताग्निश्चेदुपतपेत्’ (आश्व० गृ० ४।१।१)। उपतपेत्=उपतप्येत, उपतप्तो रुग्णः स्यात्, आमयश्चेत्तं विन्देत्। ‘स किं मामेतदुपतपसि योऽहमनेन न प्रेष्यामि’ (छां० उ० ३।१६।७)। उपतपसि रुजसि सामयं करोषि, अकुशलिनं सम्पादयसि मान्द्यं मे जनयसि। ‘तं चेदस्मिन्वयसि किं चिदुपतपेत्’ (छां० उ० ३।१६।२)। ‘यदि दीक्षितस्योपतपेत्’ (श० ब्रा० १२।३।५।२)। यदि दीक्षितस्य सतो यजमानस्य शरीरावयवे रुजा स्यादित्याह। ‘मानसेन हि दुःखेन शरीरमुपतप्यते। अयःपिण्डेन तप्तेन कुम्भसंस्थमिवोदकम्’ (भा० वन० २।२५)॥ उपतप्यते रुज्यते, उष्णी भवति। ‘उपतप्यामहे तपः’ (अथर्व० ७।६१।२)। उपतप्यामहे=तप्यामहे=अर्जयामः। ‘उपतप्तोदका नद्यः पल्वलानि सरांसि च’ (रा० २।५९।५)। उपतप्तोदकाः शुष्कोदकाः। ‘तानीषद् इवोपतप्य’ (श० ब्रा० २।५।२।१४)। तानतुषान् यवान् किंचित्सोष्मणः सम्पाद्य। ‘बन्धोपतापैश्च भवेद् विशेषः’ (सुश्रुत० २।३७६।८)। उपतापस्तापनम्। ‘विवक्षितं ह्यनुक्तमुपतापं जनयति’ (शा० ३)। उपताप आधिः, मानसी व्यथा। ‘आप्ता ह्यवितर्कस्मृतिविभागविदो निष्प्रीत्युपतापदर्शिनश्च’ (चरक० विमान० ४।४)। उपतापो द्वेषः। ‘उपतापी वसीयान्भूत्वा ऽन्नमिच्छति’ (श० ब्रा० ८।५।२।१)। उपतापी उपतापवान्, रुग्णः, आतुरः। ‘गा लवणं पाययत्युपतापिनीः’ (कौ० सू० १९)। उक्तोऽर्थः। तृद् {उपतृद्} तृद् (उतृदिर् हिंसानादरयोः)। ‘ऊर्जे त्वेति तनिष्ठेऽन्तत एकशूलयोपतृणत्ति’ (आप० श्रौ० ७।६।१९।१) उपतृणत्ति भिनत्ति। त्सर् {उपत्सर्} त्सर् (त्सर छद्मना गतौ)। ‘एतेनोपांशुयाजेन पाप्मानं द्विषन्तं भ्रातृव्यमुपत्सर्य वज्रेण वषट्कारेण हन्ति’ (श० ब्रा० १।६।३।२८)। उपत्सर्य चौरवदुपेत्य। दंश् {उपदंश्} दंश् (दंश दशने)। ‘मूलकेनोपदंशं भुङ्क्ते’ (पा० उपदंशस्तृतीयायाम् ३।४।४७ सूत्रे वृत्तौ)। (मूलकेन) उपदश्य दशनैः खण्डयित्वा व्यञ्जनमिति कृत्वा। दश्यमानस्य मूलकस्य भुजिं प्रति करणत्वात् तृतीया। ‘भुक्त्वाऽशनं विशालाक्षी सूपदंशान्वितं शुभम्’ (रा० २।६१।५)। उपदंशो व्यञ्जनम्। ‘उपदंशार्थं मृगया’ (का० नी० सा० १५।५८ इत्यत्रोपाध्यायनिरपेक्षायाम्)। उपदंशार्थं दीपनार्थं जाठराग्नेः। ‘ग्रन्थिवृद्ध्युपदंशानाम्’ (सुश्रुत० १।३।५)। उपदंशः शिश्नरोगविशेषः। ‘हस्ताभिघातान्नखदन्तपातात्प्रधावनाद्रत्यतिसेवनाद्वा। योनिप्रदोषाच्च भवन्ति शिश्ने पञ्चोपदंशा विविधापचारैः’ (माधव० ४७।१)॥ दय् {उपदय्} दय् (दय दानगतिरक्षहिंसादानेषु)। ‘नवेन पूर्वं दयमानाः स्याम’ (नि० ४।१७।२)। इत्युपदयाकर्मा। उपदया रक्षेति दुर्गः। दस् {उपदस्} दस् (दसु उपक्षये)। ‘तत्ते सहस्व ईमहे दात्रं यन्नोपदस्यति’ (ऋ० ८।४३।३३)। नोपदस्यति न क्षीयते। सहस्वः=बलवन् (सम्बुद्धौ)। दात्रं दानं रातिः। ‘न ते वाय उप दस्यन्ति धेनवो नाप दस्यन्ति धेनवः’ (ऋ० १।१३५।८)। नोपदस्यन्ति रोगादिना क्षीणा न भवन्ति। नापदस्यन्ति चौराद्यपहारेण नृष्टा न भवन्ति। ‘मा ते प्राण उपदसन्मो अपानोऽपि धायि ते’ (अथर्व० ५।३०।१४)। मोपदसत् क्षयं मा गमत्। ‘कुर्वतो मे मोपदसत्’ (तै० सं० १।६।३।२)। उक्तोऽर्थः। सामर्थ्यं कर्तृ, श्रद्धा वा कर्त्री। ‘स यदि राजोपदस्येत्’ (श० ब्रा० ४।२।२।५)। उपदस्येत् निःशेषमुपयुक्तः स्यात्। राजा सोमः। ‘अनुपदासुकाऽस्य वाग्भवति’ (तै० सं० ६।१।८।५३)। अनुपदासुका ऽनुपक्षयशीला। दह् {उपदह्} दह् (दह भस्मीकरणे)। ‘स य उपदग्धेन हविषा यजते’ (श० ब्रा० ११।४।४।२)। उपदग्धेन ईषद् दग्धेन अवदग्धेन। ‘अशान्तमुपदग्धं च यथा स्वादु न लक्ष्यते’ (सुश्रुत० सूत्र० ४६।४७८)। दा {उपदा} दा (डुदाञ् दाने)। ‘इन्द्रो यज्वने पृणते च शिक्षत्युपेद् ददाति न स्वं मुषायति’ (ऋ० ६।२८।२)। उपददाति दाशते प्रदिशति राति। ‘पुरा त उपेन्द्रो वीर्यं ददौ’ (अथर्व० १९।३४।८)। ‘उत्कृत्य मेषवृषणाविन्द्रायोपददुः’ (रा० गोरे० १।५०।९)। ‘तस्य चोपददौ पुत्रान् सहस्रं क्रतुसंमितान्’ (भा० अनु० १४।८८)। ‘तस्य ते शर्मन्नुपदद्यमाने राया मदेन तन्वा तना च’ (ऋ० ६।४९।१३)। उपदद्यमाने उपदीयमाने। दीयमाने। ते=तवेति तृतीयार्थे षष्ठी। तव=त्वया। उपायनमुपग्राह्यमुपहारस्तथोपदेत्यमरः। ‘बलायोपदाम्’ (वा० सं० ३०।९)। उपदामुपदाया दातारम्। ‘दुर्वासाः सुरवनिताप्तदिव्यमाल्यं शक्राय स्वयमुपदाय’ (नारा० २७।१)। उपदाय उपदामुपहारं कृत्वा। ‘तस्यैवं वितथे वंशे तदर्थं यजतः सुतम्। …भारद्वाजमुपाददुः’ (भा० पु० ९।२०।३५)॥ भारद्वाजनामानं सुतमुपदामकुर्वन्नित्यर्थः। दिश् {उपदिश्} दिश् (दिश अतिसर्जने, दिशिरुच्चारणक्रिय इति भाष्यम्)। ‘अभिधानस्य चोदकेष्वेवञ्जातीयकेष्वभियुक्ता उपदिशन्ति मन्त्रानधीमहे मन्त्रानध्यापयामः मन्त्रा वर्तन्त इति’ ( मी० २।१।३२ शा० भा०)। उपदिशन्ति कथयन्ति। ‘उपदेशं महाप्राज्ञ शमस्योपदिशस्व माम्’ (भा० शां० १७८।५)। उपदिशस्व=कथय ब्रूहि। ‘पुरुषाणां तु पाण्डित्यं शास्त्रेणैवोपदिश्यते’ (मृच्छ०)। उपदिश्यते शिक्ष्यते शिष्यते। ‘नाशिष्यायोपदिश्यते’ (पञ्चत० १।४३० )। उपदिश्यते शिक्षा ऽनुशासनं क्रियते। ‘निष्कामं ज्ञानपूर्वं तु निवृत्तमुपदिश्यते’ (मनु० १२।८९)। उपदिश्यते व्यपदिश्यते कीर्त्यते संज्ञायते समाख्यायते। ‘न द्वितीयश्च साध्वीनां कचिद्भर्तोपदिश्यते’ (मनु० ५।१६२)। उपदिश्यते विधीयते शास्त्रेण। ‘उपदिशति कामिनीनां यौवनमद एव ललितानि’ (सा० द० ) उपदिशति शिक्षयति। ‘स किंमन्त्री यः प्रथमं भूमित्यागं युद्धोद्योगं वोपदिशति’ (हितोप० )। ‘मूर्धानमुपदिशन्’ (श० ब्रा० १०।६।१।११)। उपदिशन् निर्दिशन् ‘ब्राह्मणस्यैव कर्मैतद् उपदिष्टं मनीषिभिः’ (मनु० २।१९०)। उपदिष्टं विहितम्। ‘व्रतं यथोपदिष्टं वै यथावत् पारितं त्वया’ (सावित्र्युप० ४।१६)। उक्तोऽर्थः। ‘पृथूपदिष्टां दुदुहुर्धरित्रीम्’ (कु० १।२)। इयं सा गोरूपधरा पृथिवीत्येवं निर्दिष्टाम् इत्यर्थः। उपदिष्टामादिष्टामिति तात्पर्यमिति तु संस्कृतशार्मण्यकोषः। ‘केनेदमुपदिष्टं ते मृत्युद्वारमपावृतम्’ (रा० ३।४३।४०)। उपदिष्टं वेदितं बोधितम्। ‘उपदिष्टमिहेच्छामि तापस्यम्’ (भा० उ० १७५।४४)। उपदिष्टमनुशिष्टम्। ‘पृषोदरादीनि यथोपदिष्टम्’ (पा० ६।३।१०९)। यथोपदिष्टं यथोच्चारितानि। ‘अनर्थमिममर्थाभं केन त्वमुपदेशिता’ (रा० २।१२।५७)। उपदेशिता उपदिष्टा बोधिता। स्वार्थे णिच्। ‘किं कुलेनोपदिष्टेन शीलमेवात्र कारणम्’ (मृच्छ० ८।२९)। उपदिष्टेन कीर्तितेन। ‘विद्वानेवोपदेष्टव्यो नाविद्वांस्तु कदाचन। नरानुपदिश्याज्ञान् स्थानभ्रष्टाः खगा ययुः’ (हितोप० ३।५)। उपदेष्टव्यः शासितव्यः। ‘अपरिनिष्ठितस्योपदेशस्यान्याय्यं प्रदर्शनम्’ (माल० १)। उपदेशः शिक्षा। ‘उपदेशे ऽजनुनासिक इत्’ (पा० १।३।२)। उपदेश आद्यमुच्चारणम् (आचार्यस्य)। धातुसूत्रगणोणादिनामलिङ्गानुशासनम्। आगमाः प्रत्ययादेशा उपदेशाः प्रकीर्तिताः॥ ‘शब्दानामितरेतरोपदेशः’ (नि० १।२ )। ‘एष आदेशः। एष उपदेशः’ (तै० उ० १।११।४)। ‘न स्थास्यन्त्युपदेशे च शिष्याः’ (भा० वन० १९०।७४)। शिष्याः शास्त्रविधिषु नास्थावन्तो भविष्यन्ति, तान् नानुविधास्यन्ति, नानुवर्त्स्यन्ति। ‘उपदेशं महाप्राज्ञ शमस्योपदिशस्व माम्’ (भा० शा० १७८।५)। उपदेशं लक्षणम्। ‘उपदेश इति विशिष्टस्य शब्दस्योच्चारणम्’ (मी० शा० भा० १।१।५)। दिह् {उपदिह्} दिह् (दिह उपचये)। ‘शिरोगलं कफोपदिग्धम्’ (सुश्रुत० २।३७६।११)। उपदिग्धं विलिप्तम्। ‘लोहानां च मणीनां च मलपङ्कोपदिग्धता’ (का० नी० सा० ७।२४)। ‘मध्वाभदन्ताः सुविभक्तदेहा न चोपदिग्धा न कृशाः क्षमाश्च’ (गजाः) (व० बृ० सं० ६७।१) उपदिग्धा मेदउपचयवन्त उपचिता मेदस्विनः, मेदुराः। ‘पिल्लिकामुपदेहं च नचिरादेव नाशयेत्’ (का० सं० खिल० कुक्कुणचि० श्लो० ४०)। दी {उपदी} दी (दीङ् क्षये)। ‘उपदायो वर्तते’ (पा० ६।१।५० सूत्रे वृत्तिः)। उपदाय ईषत्क्षयः। दीक्ष् {उपदीक्ष्} दीक्ष् (दीक्ष मौण्ड्येज्योपनयननियमव्रतादेशेषु)। ‘नेदिष्ठमुपदीक्ष्य तेन सह यजेरन्’ (का० श्रौ० २५।१३।२७)। उपदीक्ष्य दीक्षयित्वा व्रतमादिश्य। दुष् {उपदुष्} दुष् (दुष वैकृत्ये)। ‘परामृष्टा अप्यसंरक्ता नोपदुष्यन्ति योषितः’ (हरि० ३।५।३९)। नोपदुष्यन्ति न पतन्ति न पतिता भवन्ति। दुह् {उपदुह्} दुह् (दुह प्रपूरणे)। ‘गावः कांस्योपदोहाश्च’ (हरि० ३।१३२।१३)। दृश् {उपदृश्} दृश् (दृशिर् प्रेक्षणे)। ‘उपोदर्शि शुन्ध्युवो न वक्षः’ (ऋ० १।१२४।४)। उपोदर्शि उप समीपे दृश्यते, व्यक्तं दृश्यत इत्यर्थः। ‘न उपादृश्यत च्छन्न आसारेण यथा गिरिः’ (भा० पु० ४।१०।१३)। नोपादृश्यत दृष्टेर्विषयो नाभूत्, न प्राज्ञायत। ‘उप स्तोमान्तुरस्य दर्शथः श्रिये’ (ऋ० ८।२६।४)। पश्यतिर्ज्ञानकर्मा। जानीतमित्यर्थः। ‘अथ बाल्याद् वैष्णवोप्यासीच्छैवतामुपपदर्शयन्’ (राज० ५।४३)। उपदर्शयन् मिथ्या दर्शयन् आभासयन् अपदिशन्। ‘तेषां च कुहकाभिज्ञो ज्ञानित्वमुपदर्शयन्’ (कथा० १९।७५)। उक्तोऽर्थः। ‘चतुष्पाद् व्यवहारोऽयं विवादेषूपदर्शितः’ (याज्ञ० २।८)। उपदर्शितो वर्णितः। ‘निरन्तरशरनिकरधारासम्पातोपदर्शितदुर्दिन–’ (प्र० च० )। उपदर्शितमाविर्भावितमाभासितम्। ‘ततो राज्ञः पुरो मामुपदर्श्य’ (हितोप० )। उपदर्श्य निवेद्य। ‘स य एवं विदुष उपद्रष्टा भवति’ (अथर्व० ११।३।५४)। उपद्रष्टा उप समीपे साक्षात्कर्ता। त्रिभिः साक्षाद् दृष्टं भवति। ‘यश्च ददाति, यस्मै च दीयते यच्चोपद्रष्टा’ (साक्षाद् द्रष्टरि संज्ञायाम् इति सूत्रे भाष्ये)। उपद्रष्टा साक्षी। ‘तस्य मेऽयमग्निरुपद्रष्टा’ (ऐ० ब्रा० ७।२४)। समीपे स्थित्वा साक्षित्वेनावलोकयितेत्यर्थः। ‘उपद्रष्टाऽनुमन्ता च भर्ता भोक्ता महेश्वर’ (गीता० १३।२२)। उक्तोऽर्थः। ‘स कर्मणामुपद्रष्टा भवति’ (आप० श्रौ० १०।१।१।१०)। साध्वसाधुनोः कर्मणोरनुसन्धातेत्यर्थः। ‘न हि पक्षवता न्याय्यं निःस्नेहेन सुहृज्जने। पीड्यमान उपद्रष्टुं शक्तेनात्मा कथं चन’ (भा० आदि० २३३।१२)॥ उपद्रष्टुमुपेक्षितुम्। निःस्नेहेन नितरां स्नेहवता। द्रु {उपद्रु} द्रु (द्रु गतौ)। ‘द्रवन्त्वस्य हरय उप नः’ (ऋ० ४।१६।१)। उपद्रवन्तु उपयन्तु। ‘स्वान्गच्छतु ते मनो अधा पितृँ रुप द्रव’ (अथर्व १८।२।२३)। उपद्रव=उपेहि। ‘उपद्रव पयसा गोधुगोषम्’ (अथर्व० ७।७३।६)। उक्तोऽर्थः। ‘पशून् यजमानस्योप दोद्राव’ (तै० सं० १।५१)। उपदोद्राव उपाद्रवत्, उपाप्लवत, आक्रामत्, जिघांसयाऽभ्यत्वरत। ‘ततो वेगेन महता दानवा मामुपाद्रवन्’ (भा० वन० १६९।२१)। उपाद्रवन् अभ्ययुः। ‘तमुपाद्रवद् उद्यम्य दक्षिणं दोर्निशाचरः’ (रघु० १५।२३)। ‘मिहं बसान उप हीमदुद्रोत्’ (इन्द्रः) (ऋ० २।३०।३)। उक्तोऽर्थः। ‘अविज्ञानाच्च मूढात्मा पुनः पुनरुपाद्रवत्’ (भा० शां० ३०९।४८)। क्लेशवानभूदित्यर्थः। इह द्रवतिरकर्मकः प्रयुक्तः। ‘सव्रीहीणां यावदपासितुं गताः शुकान् मृगैस्तावदुपद्रुतश्रियाम्’ (शिशु० १२।४२)। उपद्रुतश्रियां विहतसम्पदाम् (व्रीहिमतां केदारसमूहानाम्) गता गोपिका;। ‘शरणागतश्च क्षुधार्तश्च शत्रुभिश्चाप्युपद्रूतः’ (हरि० ११५१)। उपद्रुतः पीडितः कदर्थितः, विप्रकृतः। ‘पुंसामसमर्थानामुपद्रवायात्मनो भवेत्कोपः’ (पञ्चत० १।३६८)। उपद्रवोऽस्वास्थ्यम्, आबाधः। ‘मा भूत्ते मन्निमित्तमुपद्रवः’ (कथा० १७।८२)। उपद्रव उपप्लवो विघ्नो दुःखं क्लेशः संङ्कटम् अनिष्टम्। ‘अकृतोप द्रवः कश्चिन्महानपि न पूज्यते। पूजयन्ति नरा नागान् न तार्क्ष्यं नागघातिनम्’ (पञ्चत० १।४७४)॥ उक्तोऽर्थः। ‘विमले च प्रकाशेते विशाखे निरुपद्रवे’ (रा० ६।४।५०)। नीहारादिः कान्तिविघातक उपद्रवः, तद्रहिते इत्यर्थः। ‘अन्नस्योपद्रवं पश्य मृतो हि किमशिष्यति’ (रा० २।१०८।१४)। श्राद्धनिन्दायां वचनम्। उपद्रवो नाशः, दुरुपयोगः, व्यर्थ उपयोगः। ‘पूर्वोद्भवनिमित्तेन योऽपरो जायते गदः। तमुपद्रवमित्याहुरतीसारो यथा ज्वरे’ (का० सं० सूत्र० २७।५८)॥ निगदव्याख्यातम्। ‘तत्रौपसर्गिको यः पूर्वोत्पन्नं व्याधिं जघन्यकालजो व्याधिरुपसृजति स तन्मूल एवोपद्रवसंज्ञः’ (सुश्रुत० १।१२७।१०)। ‘उपद्रवेण जुष्टस्तु व्रणः कृच्छ्रेण सिध्यति’ (सश्रुत० २।३९९।१०)। ‘अविपाकोऽरुचिश्छर्दिनिद्रा कासः सपीनसः। उपद्रवाः प्रजायन्ते मेहानां कासजन्मनाम्’ (वाग्भट० नि० अ० १०)॥ ‘अनृग्यजुरसामा च प्राजापत्य उपद्रवः’ (भा० शां० ६०।४४)। उपद्रवति समीपं गच्छतीत्युपद्रवो दासः शूद्रः। धा {उपधा} धा (डुधाञ् धारणपोषणयोः)। ‘उभोभयाविन्नुप धेहि दंष्ट्रा’ (ऋ० १०।८७।३)। उपधेहि उपरि धेहि। उभा=उभे। दंष्ट्रा=दंष्ट्रे। ‘स वै कपालान्येवान्यतर उपदधाति’ (श० ब्रा० १।२।१।१)। अधिश्रयतीत्यर्थः। ‘वर्चस्या (इष्टकाः) उपदधाति। तद्वानासामुपधानो मन्त्रः’ (पा० ४।४।१२५) इत्यत्र वृत्तिः। उपदधाति चिनोति। ‘तदण्डं दक्षिणत उपधत्ते’ (का० श्रौ० ७।४।३)। उपधत्ते निधत्ते। ‘आरोहोरुमुपधत्स्व हस्तम्’ (अथर्व० १४।२।३९)। उपरि धारय, (शरीरेण) संयोजय। ‘द्वितीयतृतीययोस्तृतीयचतुर्थयोः पादयोरवसानत उपदध्यात् प्रचेतनेति पूर्वस्यां प्रचेतयेत्युत्तरस्याम्’ (आप० श्रौ० ६।३।१३)। ‘सलिले खलु स्वखुराक्रान्ते उपाधत्तावितावनिम्’ (भा० पु० ३।१३।४६)। उपाधत्त=उपर्यदधात्। ‘उपधाय भुजं तस्य लोकनाथस्य सत्कृतम्। कथं नामोपधास्यामि भुजमन्यस्य कस्य चित्’ (रा० ५।२१।१६)॥ उपधास्यामि उपधानं करिष्यामि, तस्योपर्यात्मानं धारयिष्यामि। ‘उप बर्बृहि वृषभाय बाहुम्’ (ऋ० १०।१०।१०)। अत्र यास्कः-उपधेहि वृषभाय बाहुम् इति। ‘उप तेऽधां सहमानाम्’ (ऋ० १०।१४५।६)। अभिभवित्रीमोषधिं शिरस उपधानं करोमीत्याह। ‘अक्ष्णोर्मुखेन्दुमुपधेहि’ (महावीर० ४।५५) उपधेहि सन्निहितं कुरु, सन्निधापय, समीपं प्रापय। ‘वृसीं चोपदध्यात्’ (गो० गृ० ४।२।१५)। उपदध्यात् स्थापयेदिति सत्यव्रतः सामश्रमी। ‘मा… त्वं भर्तारं लोकभर्तारमसद्-धर्ममुपादध’ (रा० २।३५।३०)। उपादध आरोपय प्रापय। ‘तद्धि (अयस्कान्तम्) व्यवहितमपि लोहे स्वां शक्तिमुपदधात्येव’ (व्यक्ति० १ वि०)। उपदधाति सन्निवेशयति। ‘स ह वा आत्मयाजी यो वेदेदं मेऽनेनाङ्गं संस्क्रियते इदं मेऽनेनाङ्गमुपधीयते’ (श० ब्रा० ११।२।६।१३)। उपधीयते प्राप्यते। अङ्गं शरीरम्। ‘वितानमस्योपदधुर्धनैर्घनैः’ (अवदा० जा० ३०।२८)। उपरि धारयामासुरित्यर्थः। ‘(अग्निम्) अधस्तान्नोपदध्याच्च’ (मनु० ४।५४)। खट्वादेरधोऽङ्गारशकट्यादि न स्थापयदित्याह। ‘चित्तज्ञानार्थमुपधास्यति वो राजा’ (कौ० अ० ९।५।२७)। उपधास्यति परीक्षिष्यते। उपधा परीक्षा भवति। ‘शूद्रोहं नाधिकारो मे चातुराश्रम्यसेवने। इति विज्ञानमपरे नात्मन्युपदधत्युत’ (भा० अनु० १६४।१०)॥ नोपदधति छलं न कुर्वन्ति। ‘उप त्मनि दधानो धुर्याशून्’ (ऋ० ४।२९।४)। उपदधानो युञ्जानः। ‘पुरवनितानां मनसि कुसुमशरासनमुपदधानः’ (भा० पु० ५।५।३१)। उपदधानो जनयन्। ‘स ततः पश्यति बुद्ध्याऽऽम्रांश्चापकृष्यमाणान्न्यग्रोधांश्चोपधीयमानान्’ (स्थानिवत्सूत्रे अथवा कार्याविपरिणामाद्वा सिद्धम् इति वार्तिके भाष्ये)। उपधीयमानान्। आरोप्यमाणान्। ‘अविद्ययाऽऽत्मन्युपधीयमाने’ (भा० पु० ५।५।६) उपधीयमाने आच्छाद्यमाने आव्रियमाणे। ‘प्रथमैरुपधीयमानः शकारः’ (ऋ० प्रा० ४२)। वर्गप्रथमैरभ्यवहितः सन्परः शकार इत्यर्थः। ‘पात्री स्फ्योपहिता’ (का० श्रौ० २।३।२८ )। स्फ्यस्योपरि निहितेत्यर्थः। ‘प्राणे हीमान्यङ्गान्युपेव हितानि’ (श० ब्रा० ६।१।२।१५)। उपहितानि स्थितानि। ‘पुष्पं प्रवालोपहितं यदि स्यात्’ (कु० १।४४)। प्रवालस्य विद्रुमस्योपरि निहितमित्यर्थः। ‘क्रिया हि वस्तूपहिता प्रसीदति’ (रघु० ३।२९)। वस्तुनि द्रव्ये भव्ये पात्रभूते उपहिता ऽऽहिता। क्रिया शिक्षा। ‘शाल्योदनपिण्डमकुथितमविदग्धं रजतभाजनोपहितं वर्षति देवे बहिष्कुर्वीत’ (सुश्रुत० सूत्र० ४५।५)। उपहितमुपरि निहितम्। ‘यदराज्ञि राजवदिहार्घ्यमुपहितमिदं मुरद्विषि’ (शिशु० १५।१५)। उपहितमर्पितम्। तदुपहितकुटुम्बः=तदर्पितकुटुम्बभारः। ‘उपहितं शिशिरापगमश्रिया मुकुलजालमशोभत किंशुके’ (रघु० ९।३१)। उपहितमर्पितं दत्तम्। ‘व्रीहीन् जिहासति सितोत्तमतण्डुलाढ्यान्। को नाम भोस्तुषकणोपहितान् हितार्थी’ (प्र० च० २।२२)॥ उपहितान् छन्नान्। ‘उपहितशोभां तूर्णमायादयोध्याम्’ (भट्टि० २।५५)। (छत्रध्वजपताकाभिः) आरोपितशोभाम्। ‘यदा तु भाग्यक्षयपीडितां दशां नरः कृतान्तोपहितां प्रपद्यते’ (मृच्छ० १।५१)। अन्तकेन जनितामन्तकनिमित्ताम् इत्याह। ‘अर्थोपहितया वाचा मारीचो वाक्यमब्रवीत्’ (रा० ३।३१।३७, ३।३५।४०)। अर्थोपहितया ऽर्थसंहितया। ‘व्यराजत सभामध्ये हेम्नीवोपहितो मणिः।’ (भा० उ० ९४।५३)। उपहितः प्रत्युप्तः। ‘व्यक्तं त्वमप्युपहितः पाण्डवैः पापदेशज’ (भा० कर्ण० ४०।४६)। उपहित उपजप्त इति नीलकण्ठः। उपजपित इति तु संस्कारवत्स्यात्। स्पश इति प्रेषित इति वार्थः। ‘निवेशनं च कुप्यं च क्षेत्रं भार्या सुहृज्जनः। एतान्युपहितान्याहुः सर्वत्र लभते पुमान्’ (भा० शां० १३९।८६)॥ उपहितानि उपमित्राणि। अनन्तरपूर्वे पद्ये मित्राणि निरूपितानि निसर्गजानि, इह तद्भिन्नानि तत्सदृशान्युच्यन्त इति स्थान उपहितशब्दः उपमित्रमाह। ‘शमनस्यानुरूपं मे पाण्डवोपहितं त्वया’ (भा० भीष्म० १२०।४८)। उपहितमुपधानं दत्तम्। ‘अधिजानु बाहुमुपधाय’ (शिशु० ९।५४)। उपधाय उपरि निधाय। ‘कटुकमिदं भेषजं मधुनोपधाय देह्यातुराय’ (इति वयम्)। उपधाय आच्छाद्य। ‘उपेत्य धीयते यस्मादुपधेति ततः स्मृता। उपाय उपधा ज्ञेया तयाऽमात्यान् परीक्षयेत्’ (का० नी० सा० ४।२६)॥ निगदव्याख्यातम्। ‘अयशोभिर्दुरालोके कोपधा मरणादृते’ (शिशु० १९।५८)। उपधा उपायः। ‘अलोऽन्त्यात् पूर्व उपधा’ (पा० १।१।६५)। उपधा धर्माद्यैर्यत् परीक्षणम् इत्यमरः। ‘अमात्यानुपधातीतान् पितृपैतामहाञ्शुचीन्’ (रा० २।१००।२६, भा० सभा० ५।४३)। वञ्चनारहितानित्यर्थः। उपधा उत्कोच इति तिलके रामः। तमतीतान् तदग्राहिण इति च सः। ‘श्रिता ब्रह्मोपधा विप्राः खादन्ति क्षत्रियान्भुवि’ (भा० अनु० १५२।१७)। उपधा छलम्। ब्रह्म वेदो यज्ञो वा। ‘उपधाभिश्च यः कश्चिन्परद्रव्यं हरेन्नरः। ससहायः स हन्तव्यः प्रकाशं विविधैर्वधैः’ (मनु० ८।१९३)॥ उपधाः छलानि, छद्मानि। ‘पञ्चोपधाव्यतीतांश्च कुर्याद्राजार्थकारिणः’ (भा० शां० ८३।२२)। उक्तोऽर्थः। ‘मायोपधा देवितारोऽत्र सन्ति’ (भा० सभा० ५८।१४)। मायामुपदधतीति मायोपधाः कपटपुरस्कारशीलाः। ‘चिकित्सा तु नैष्ठिकी या विनोपधाम्।’ (चरक० शारीर० १।९२)। उपधा तृष्णा। ‘त्यागः सर्वोपधानां च सर्वदुःखव्यपोहकः’ (चरक० शारीर० १।९३)। उक्तोऽर्थः। ‘औषधेयं काष्ठम्।’ उपधिरेवौपधेयम्। उपधीयत इत्युपधी रथाङ्गम् इति पा० ५।१।१३ सूत्रे वृत्तिः। ‘सूतोपधावाप्तमिदं तवास्त्रम्’ (भा० कर्ण० ४२।८)। सूतोपधौ सूतत्वपिधाननिमित्ते। ‘तस्यैवं वर्तमानस्य सौबलेन जिहीर्षता। राष्ट्राणि धनधान्यं च प्रयुक्तः परमोपधिः’ (भा० उ० ६५।५८-५९)॥ उपधिश्छलम्। ‘विदधति सोपधि सन्धिदूषणानि’ (कि० १।४५)। उपधिश्छलं कैतवं व्याजः। ‘दानं नैकसुखोपधानसुमुखं सन्मित्रमात्यन्तिकम्’ (अवदा० कुल्माषपिण्डीजातके श्लो० २१)। सुखोपधानं सुखजननम्। ‘विशेषफलोपधानाभावात्’ (पा० ६।३।३९ सूत्रे सि० कौ०)। उपधानं जननम्। ‘दक्षिणार्धे कपालोपधानम्’ (का० श्रौ० ५।८।१५)। ‘यदासन्द्यामुपधाने’ (अथर्व० १४।२।६५)। उपधानं शिरःप्रतिश्रयः। ‘सोपधानाः प्रासादाः’ (वि० पु० ४।२।९७)। ‘दत्तवेतनभक्तं दत्तायुधपरिच्छदम्। दत्तोपधानं च तदा बलमासीद् महाभुज’ (भा० वन० १५।२१)॥ दत्तोपधानं कृतविशेषम्। उपधानमुपाधिः। ‘मया तु तयो र्दुरात्मनोरुपधानीकृता दृष्टपूर्वास्ते दीनाराः स्थगिताः’ (तन्त्रा० २।३)। ‘अशेत भूमौ सह पाण्डुपुत्रैः पादोपधानीव कृता कुशेषु’ (भा० आदि० १९२।१०)। पादोपधानी पादस्पर्शं लभमानेत्यर्थः। ‘हृदयदेशेऽस्योर्ध्वाङ्गुलिं पाणिमुपदधाति’ (आश्व० गृ० १।२१।७)। उपदधाति समीपे स्थापयति। ‘भावदोष उपधाऽदोषोऽनुपधा’ (वै० सू० ६।२।४)। निगदव्याख्यातम्। ‘यथा प्रधिर्यथोपधिर्यथा नभ्यं प्रधावधि’ (अथर्व० ६।७०।३)। प्रधिर्नेमिः, तत्समीपे धीयत इत्युपधिः, नेमिसम्बद्धोऽराणां सम्बन्धको वलयः। धाव् {उपधाव्} धाव् (धावु गतिशुद्ध्योः)। ‘विश्वेषां त्मना शोभिष्ठमुपेव दिवि धावमानम्’ (ऋ० ८।३।२१)। उपधावमानम् अभित्वरमाणम्। ‘अथैनमुवाच वरुणं राजानमुपधाव’ (ऐ० ब्रा० ७।१४)। उपधाव प्रार्थयस्व, शरणं याहि। ‘तं यद्युप वा धावेयुरुभयं वेच्छेरन्’ (ऐ० ब्रा० ५।४)। उपधावनं समाश्रयणमिति षड्गुरु०। उपधावनमुपद्रव इति गोविन्दस्वामी। ‘क्वचिदातपोदकनिभान् विषयानुपधावति’ (भा० पु० ५।१४।६)। मृगतृष्णासदृशान् विषयानभित्वरत इत्यर्थः। सर्वत्र प्रसिद्धव्यपदेशपरीहारेण नूतनकल्पितेनाभिधानेनाभिधेयमर्पयति। तदस्य कवेः शीलम्। ‘पार्ष्णिग्राहेण हरिणा समेनाप्युपधावनैः’ (भा० पु० ७।२।६)। उपधावनैरुपासनाभिः प्रार्थनाभिः शरणीकरणैः। धूप् {उपधूप्} धूप् (धूप सन्तापे)। ‘धूमकेतौ सप्तर्षीनुपधूपयति’ (सति) (कौ० सू० ९३।१२७)। धूमेनावृण्वति सति। तमसाऽऽच्छादयति सति। ‘पावकार्चिषः सधूमा निष्पेतुः। ताभिर्नागलोक उपधूपिते’ (भा० आदि० ८१५)॥ उपधूपिते सन्तप्ते। धृ {उपधृ} धृ (धृञ् धारणे)। ‘यत्र स्थूणा हिरण्मयी मणिरत्नमयी चान्या प्रासादमुपधारयत्’ (भा० वि० १७६५)। उपधारयत् उपाधारयत् अवाष्टभ्नात्, अवालम्बत। ‘मेखलाभ्रमनिष्कासगवाक्षान्नोपधारयेत्’ (कात्या० स्मृ०)। नोपधारयेत्=न निरुन्ध्यात्। ‘तांस्तु गायत्र्य इत्युपधारयेत्’ (ऋक् प्रा० १७।३)। उपधारयेत् अवधारयेत्, निश्चिनुयात्, जानीयात्, विद्यात्। ‘तमस्तदुपधारयेत्’ (भा० शां० २८५।३१)। ‘तद्वचनमपि धीयमानं न सम्यगुपधारयामास’ (अवदा० )। नोपधारयामास नावधारयामास, न निश्चिकाय। ‘इदं दुर्गं महाघोरं तीर्णमेवोपधारय’ (भा० द्रोण० ११९।१७)। उपधारय जानीहि। ‘न करिष्यसि चेदेवं मृतां मामुपधारय’ (भा० आदि० २१४।३०)। ‘एतद्योनीनि भूतानि सर्वाणीत्युपधारय’ (गीता ७।६)। ‘तथा सर्वाणि भूतानि मत्स्थानीत्युपधारय’ (गीता ९।६)। ‘दर्शनादेव रामस्य हतं मामुपधारय’ (रा० ३।४१।१८)। ‘पिपासा चा बुभुक्षा वा ग्लानिश्चिन्तापि वानघ। न मन्दारवने वीर भवतीत्युपधारय’ (हरि० २।८६।६०)॥ अत्र सर्वत्रोदितचर एवार्थः। ‘अचिन्त्यकल्पं नृपतेस्तं शोकमुपधारयन्’ (रा० २।१८।७)। उपधारयन् निश्चितं जानानः। ‘उपधार्य वचस्तस्या भगवान् भक्तवत्सलः’ (भा० पु० १।८।११)। उपधार्य श्रुत्वा। शील उपधारण इति धातुपाठः। उपधारणमभ्यासः, परिचय इत्येक इति क्षीरतरङ्गिण्यां स्वामी। धृष् {उपधृष्} धृष् (त्रिधृषा प्रागल्भ्ये)। ‘सोऽपूयत। तं देवा नोपाधृष्णुवन्’ (तै० सं० ६।४।७।३१)। उपसङ्ग्रहीतुं नाशक्नुवन् इत्यर्थः। स सोमः। ‘तानेव वज्रानुद्यतानसुरा नोपाधृष्णुवन्’ (जै० ब्रा० १।१२४)। नोपाधृष्णुवन् उपैतुं नोदसहन्त। ‘अथ हैतत् कर्मोपदधर्ष’ (श० ब्रा० ९।५।२।१)। अस्मै कर्मण उत्सेहे, एतत्कर्मोपक्रमितुं प्रजगल्भे। धे {उपधे} धे (धट् पाने)। ‘अन्याऽन्यावत्समुपधापयेते’ (ऋ० १।९५।१)। उपेत्य पाययेते इत्यर्थः। ध्मा {उपध्मा} ध्मा (शब्दाग्निसंयोगयोः)। ‘तं (अग्निं) प्रजापतिरेतेन साम्नोपाधमत्’ (पञ्च० ब्रा० १३।३।२२)। उपाधमद् अवीजयत्। ‘यदीमह त्रितो दिव्युपध्मातेव धमति’ (ऋ० ५।९।५)। उक्तोऽर्थः। यदीमह=यद् ईम् अह। ‘नाग्निं मुखेनोपधमेत्’ (मनु० ४।५३)। ‘(अग्निः) नानुपध्मातो नानुपज्वलितो ज्वलति’ (श० ब्रा० ११।८।३।७)। अनुपध्मातः=अधुतः, अधूतः। ‘ततः शङ्खमुपाध्मासीत्’ (भा० वि० ४६।२१, वि० पु० ५।३०।२)। उपाध्मासीत् अपूरयत्। लुङि रूपम्। ‘पूतिरज्जुरुपध्मानी पूतिं सेनां कृणोत्वमूम्’ (अथर्व० ८।८।२)। उपध्मानी उपरि निःश्वसती। उपरि फूत्कुर्वती। ध्वंस् {उपध्वंस्} ध्वंस् (ध्वंसु अवस्रंसने गतौ च)। ‘कृत्यापिशाचरक्षःक्रोधाधर्मैरुपध्वस्यन्ते’ (सुश्रुत० १।२१।१४)। उपध्वस्यन्ते उपद्रूयन्तेऽसकृदुपेयन्ते, पोड्यन्ते। ‘इन्द्रस्य रूपं समृद्ध्यै सावित्रमुपध्वस्तम्’ (तै० सं० २।१।६।३)। उपध्वस्तो विभिन्नवर्णः, बहुबिन्दुचितशरीर इति भट्टभास्करः। नद् {उपनद्} नद् (णद अव्यक्ते शब्दे)। ‘कृकवाकूपनादिताः’ (मार्गाः) (रा० २।२८।१०)। उपनादिताः प्रतिध्वनिताः। नम् {उपनम्} नम् (णम प्रह्वत्वे शब्दे च)। ‘उपैनं सहस्रं नमति’ (ऐ० ब्रा० २२।९) उपनमिः स्वयं प्राप्त्यर्थ इति षड्गुरुशिष्यः। उपनमति स्वयं प्राप्नोतीत्यर्थः। ‘यदैवैनं कदा च यज्ञ उपनमेदथाग्नी आदधीत’ (श० ब्रा० २।१।३।९)। यज्ञ उपनमेत्=यज्ञस्याजिहीर्षा स्यात्, यष्टुं कामोऽस्योपतिष्ठेत। ‘वमलं राज्याय सन्तं राज्यं नोपनमेत्’ (तै० सं० २।१।३।४)। नोपनमेन्न विन्देत्। ‘यं कामो नोपनमेदग्निमेव कामं स्वेन भागधेयेनोपधावति’ (तै० सं० २।२।३।१)। ‘उप माऽदो नमतु’ (वा० सं० २६।२)। ‘मत्संभोगः कथमुपनमेत्स्वप्नजोपि’ (मेघ० १२)। ‘अकृच्छ्रलङ्ध्याः पन्थानो वल्लभातिथयो गृहाः। उपानमन्गच्छतोऽस्य सत्क्रियाश्च पदे पदे’ (राज० ३।२२४)॥ उक्तोऽर्थः। ‘स यद्येनं मनसाऽभिध्यातः। यज्ञो नोपनमेत्’ (श० ब्रा० १२।६।१।३)। नोपनमेन्न सिध्येत्। ‘अभ्याशो ह यदेनं साधवो धर्मा आ च गच्छेयुरुप च नमेयुः’ (छां० उ० २।१।४)। उपनमेयुर्भोग्यत्वेनोपतिष्ठेयुरिति शङ्करः। अभ्याशः क्षिप्रम्। ‘दुर्बलमभिजातं प्रकृतयः स्वयमुपनमन्ति’ (कौ० अ० ८।२।२३)। उपनमन्ति प्रणता भवन्ति, विधेयतां गच्छन्ति। ‘(पिण्डान्) कुमार्या उपनामयेत्’ (गो० गृ० २।१।३)। उपनामयेत् समीपे स्थापयेत्। ‘द्विजगुरुदरिद्रमित्रप्रव्रजितोपनतसाध्वनाथाभ्युपगतानाम्’ (सुश्रुत० सूत्र० २।५)। उपनतः संनिधाने प्रणतः। ‘कस्यात्यन्तं सुखमुपनतं दुःखमेकान्ततो वा’ (मेघ० १११)। उपनतं प्राप्तम्। ‘अनुपास्यति कथं बाष्पदूषितं परलोकोपनतं जलाञ्जलिम्’ (रघु० ८।६८)। ‘इति चोपनतां क्षितिस्पृशं कृतवानासुरपुष्पदर्शनात्’ (रघु० ८।८१)। उपनतां शरणागताम्। ‘भद्रासनादुपनतं पदपल्लवाग्रं संवाहयति’ (चम्पूभा० ८।३३)। उपनतमधः प्रसारितम्। ‘अग्नेरर्धं प्रत्युपनतं यूपस्य कुर्याद् बहिष्टान्निनतम्’ (भा० श्रौ० ७।८।११)। उपनतम्=प्रवणं निम्नम्। ‘दण्डेनोपनतं शत्रुमनुगृह्णाति यो नरः’ (भा० आदि० १४०।८३)। उपनतमुपनमितं नामितं न्यग्भावितं, वशे कृतं विधेयीकृतम्। ‘स्वयमुपहतः, विप्रकृतः… दण्डेनोपनतः… इति भीतवर्गः’ (कौ० अ० १।१४।३)। दण्डेनोपनतो बलाद् वैतसीं वृत्तिं ग्राहितः। ‘तस्मिन्दण्डोपनतचरितं भेजिरे लोकपालाः’ (रघु० १७।८१)। उक्तोऽर्थः। ‘मांसं म उपनतिः’ (वा० सं० २०।१३)। उपनमन्ति प्रवणा भवन्ति भूतानि यत्र सा उपनतिः। ‘उपनामुक एनं यज्ञो भवति’ (श० ब्रा० २।२।४।१४)। अस्याभिमुखो भवतीत्याह। तत्सान्निध्यमाप्नोतीति वा। नह् {उपनह्} नह् (णह बन्धने)। ‘वृष्णो अश्वस्य सन्दानमपि वृष्ट्यै त्वोपनह्यामि’ (तै० सं० २।४।७।२)। उपनह्यामि नह्यामि बध्नामि। ‘गुल्मं तमुपनाहयेत्’ (चरक० चि० ५।४१)। तत्र लेपं दद्यादित्यर्थः। पुरटोपनद्ध०। हेमप्रत्युप्त०। ‘अथ राजानं क्रीत्वा द्वेधोपनह्य परिवहन्ति’ (श० ब्रा० ५।४।५।१५)। उपनह्य बद्ध्वा। ‘उपनह्य परैर्वैरं ये मां नित्यमुपासते’ (भा० उ० १४६।१२)। ‘सस्नेहकिण्वलवणैरुपनाहः प्रशस्यते’ (चरक० सुत्र० १४।३५)। उपनाहो बहलो लेपः। ‘उत्कारिकोपनाहैश्च स्वेदयेन्मृदुभिः क्षणम्’ (चरक० चि० १७।८०)। ‘शोफयोरुपनाहं कुर्यादामविदग्धयोः’ (सुश्रुत० २।५।२१)। उक्तोऽर्थः। ‘देवानां भाग उपनाह एषः’ (अथर्व० ९।४।५)। उपनाहो भारः। ‘उपनाहो ऽवगाहश्च परिषेकस्तथाष्टमः’ (का० सं० सूत्र० स्वेदा० २३।२६)। उपनाहः स्वेदप्रकारः। उपनाहो निबन्धनम् इत्यमरः। निबध्यन्ते स्मिन्निति निबन्धनम्। यत्र तन्त्र्यो निबध्यन्ते तस्य वीणाया ऊर्ध्वभागस्य उपनाह इति संज्ञा। ‘सोमोपनहनमाहर’ (श० ब्रा० ३।३।२।३)। ‘प्रेष्यति च सोमोपनहनमाहर’ (का० श्रौ० ७।७।१)। सोम उपनह्यते बध्यते यस्मिंस्तत्सोमोपनहनं वस्त्रम्। नाथ् {उपनाथ्} नाथ् (नाथृ नाधृ याच्ञोपतापैश्वर्याशीःषु)। ‘माणवकमुपनाथति, अङ्ग पुत्रकाधीष्व’ (पा० २।३।५५ सूत्रवृत्तौ प्रत्युदाहरणम्)। उपनाथति याचते उपच्छन्दयति। राजानमुपनाथति। याचते प्रार्थयते। नी {उपनी} नी (णीञ् प्रापणे)। ‘देवेभ्यो दैव्यः शमितोप हव्यं त्रिधा समक्तं नयतु प्रजानन्’ (ऋ० २।३।१०)। उपनयतु प्रापयतु। ‘तमृचो मनुष्यलोकमुपनयन्ते’ (प्रश्नोप० ५।३)। ‘प्रजाः स्वं वशमुपनयते’ (श० ब्रा० १।३।४।५)। ‘अयोऽभेद्यमुपायेन द्रवतामुपनीयते’ (का० नी० सा० ११।४७)। उपनीयते प्राप्यते। ‘स शुचीन्यन्नपानानि गुणवन्ति च राघवे। अर्घं चोपानयत्’ (रा० गोरे० २।४७।१३)॥ उपानयत् आर्पयत् न्यवेदयत्। ‘हरये स्वदेहमुपानयत्’ (रघु० २।५९)। ‘उपनिन्युर्महाभागा दुहितृत्वाय जाह्नवीम्’ (हरि० १।३२।४७)। उक्तोऽर्थः। ‘रज्ज्वेव पुरुषो बद्ध्वा कृतान्तेनोपनीयते’ (रा० ५।३५।३)। उपनीयत आत्मसमीपं प्राप्यते। ‘उपनय रथं यावदारोहामि’ (शा०)। उक्तोऽर्थः। ‘नेयं कर्मोपयुक्तं पुरुषमुपनयति किन्त्वकर्तारमभोक्तारमीश्वरम्’ (प्र० च० )। उपनयति सम्पादयति। ‘मदीयं न्यासमुपनय’ (मृच्छ०)। प्रत्यर्पयेत्यर्थः। ‘समिधमाहर सोम्य उप त्वा नेष्ये’ (छां० उ० ४।४।५)। आत्मानमाचार्योकुर्वंस्त्वां स्वसमीपं प्रापयिष्यामीत्यर्थः। ‘जातमात्रं मुनेः पुत्रं विधिनोपानयत्तदा’ (भा० शां० ३२४।१९)। शिष्यत्वेनाभ्युपैत्। ‘कर्मकरानुपनयते’ (पा० १।३।३६ सूत्रे वुत्तौ)। भृतिदानेनात्मसमीपं प्रापयतीत्यर्थः। ‘आचार्य उपनयमानो ब्रह्मचारिणं कृणुते गर्भमन्तः’ (अथर्व० ११।५।३)। ‘अन्धा यथान्धैरुपनीयमानाः’ (भा० पु० ७।५।३२)। इहोपेन नार्थः। अनुकार्ये मूल औपनिषदेपि नैव दृश्यते। नीयमाना इत्येवार्थः। ‘भीमा जाया ब्राह्मणस्योपनीता’ (ऋ० १०।१०९।४)। उपनीता देवैः समीपे स्थापितेति सायणः। उपनीता वशे कृता, स्वीकृताऽऽत्मीया कृतेत्यन्ये। ‘नीलस्य राज्ञः सर्वेषामुपनीतश्च सोऽभवत्’ (भा० सभा० ३१।३०)। उपनीतः स्वीकृत इति नीलकण्ठः। ‘इमे सभायामुपनीतशास्त्राः’ (भा० सभा० ६७।३६)। उपनीतशास्त्रा अध्यापितशास्त्राः। ‘सर्वरसान् धान्यानि च सङ्ग्रहमुपनीय’ (व० बृ० सं० ४१।४)। संग्रहमुपनीय=सङ्गृह्य। सङ्ग्रहावस्थां प्रापय्येति त्वक्षरार्थः। ‘न ब्राह्मणं ब्रह्मचर्यमुपनीय मिथुनं (=मैथुनम्) चरेत्’ (श० ब्रा० ११।५।४।१६)। ब्रह्मचर्यं प्रापय्य, ब्रह्मचारिणं कृत्वा, शिष्यत्वेन विधिवत् परिगृह्येत्यर्थः। ‘तान्हानुपनीयैवैतदुवाच’ (छां० उ० ५।११।७)। अनुपनीय उपनयनमकृत्वा। उपनयनं पादयोः प्रणिपातनम्। ‘जनस्थाने वसद्भिस्तु भवद्भी राममाश्रिता। प्रवृत्तिरुपनेतव्या किं करोतीति तत्त्वतः’ (रा० ३।५४।२६)॥ प्रवृत्तिरुपनेतव्या वार्ताऽऽहार्या। ‘समिद्भैक्षे सप्तरात्रमचरितवान् ब्रह्मचारी पुनरुपनेयो भवति’ (गो० गृ० १।२।६)। पुनरुपनयनविधिना संस्कार्यो भवतीत्यर्थः। ‘गर्भाष्टमे ब्राह्मण उपनेयः’ (पा० गृ० ६।६।८४)। उक्तोऽर्थः। ‘तथा मरणानुस्मृतिवर्णेऽनित्यताकथायामप्युपनेयम्’ (अवदा० अयोगृहजा०)। पञ्चावयवन्याये यश्चतुर्थ उपनयो नाम स वक्तव्य इत्यर्थः। ‘प्रतिज्ञाहेतूदाहरणोपनयनिगमनानि पञ्चावयवा न्यायस्य। तथा चायमित्युपनयस्याभिनयः। संभोगोपनयैर्नृणाम्’ (भा० वन० २।२४)। उपनयैः=समर्पणैः। ‘धारासारोपनयनपरा नैगमाः सानुमन्तः’ (विक्रम० ४।१३)।** उपनयनं समर्पणम्। धारासार आसारवद् वर्षम्। अविच्छिन्नसन्तानो धनोपहारश्च।** ‘अश्वस्य पुरस्ताल्ललाट उपनये बन्धनीयः’ (वा० सं० २४।१ महीधरभा०)। तत्र उपनये इति सप्तम्यन्तः पाठः स्थितः। तत्र ललाटमुपनय इत्यनर्थान्तरम्। नुद् {उपनुद्} नुद् (णुद प्रेरणे)। ‘द्रुतमरुदुपनुन्नैः …अम्बुवाहैः’ (शिशु० ४।६८)। उपनुन्नैरर्वाक् प्रेरितैः। पद् {उपपद्} पद् (पद गतौ)। ‘उपानृत्यंश्च राजानं नृत्यगीतविशारदाः’ (रा० ७।४२।२०)। उपानृत्यन् समीपेऽनृत्यन्। ‘ये स्मान्पुरोपनृत्यन्त मूढा गौ र्गौरिति’ (भा० शल्य० ५९।७)। उक्तोऽर्थः। ‘यमुपनृत्यन्ति शतशोऽप्सरोगणाः’ (हरि० १४१५५)। उदितचर एवार्थः। ‘उपगीतोपनृत्तश्च गन्धर्वाप्सरसां गणौः’ (भा० उ० १२३।४)। प्रत्यये विशेषो नार्थे। ‘क्षेत्रं हि रसवच्छुद्धं कर्मणैवोपपादितम्। ऋते वर्षान्न कौन्तेय जातु निर्वर्तयेत् फलम्’ (भा०)॥ उपपादितं सम्पादितं साधितं कृतम्। कर्मणा कर्षणेन वाप्यादिजलदानेन च। नृत् {उपनृत्} नृत् (नृती गात्रविक्षेपे)। ‘उपेदहं धनदां… श्येनो न वसतिं पतामि’ (ऋ० १।३३।२)। उपपतामि उपाप्नोमि उपैमि। उपेदहम्=उप इद् अहम्। पद् {उपपद्} पद् (पद गतौ)। ‘वत्सो धारुरिव मातरं (कृत्या)तं प्रत्युपपद्यताम्’ (अथर्व० ४।१८।२)। उपपद्यतां प्राप्नोतु उपद्रवतु, अभियातु। ‘अहिंस्युपपद्यते स्वर्गम्’ (व० ध० २९।३)। उपपद्यते प्राप्नोति उपैति। ‘कृपाच्छारद्वताच्छूरः सर्वास्त्राण्युपपत्स्यते’ (भा० सौ० १६।१४)। प्राप्स्यतीत्यर्थः। ‘वेदाक्षहृदयं कृत्स्नमहं सत्यपराक्रम। उपपद्यस्व कौन्तेय प्रसन्नोहं भवामि ते’ (भा० वन० ७९।१९)। उपपद्यस्व प्राप्नुहि। शिक्षस्वेत्यर्थः। ‘प्रतिषेद्धा हि पापस्य यदा लोकेषु विद्यते। तदा सर्वेषु लोकेषु पापकृन्नोपपद्यते’ (भा० आदि० १८०।९)॥ नोपपद्यते न लभ्यते, न विद्यते। ‘नतदावर्तते राजन्नस्त्रं द्विर्नोपपद्यते’ (भा० द्रोण० २००।२७)। द्विर्नोपपद्यते पुनर्न लभ्यते, न प्रतिलभ्यते। ‘यमुनातटमुपपेदे’ (पञ्चत० )। आससादेत्यर्थः। ‘कामं दृष्टा मया सर्वा विश्वस्ता रावणस्त्रियः। नहि मे मनसः किञ्चिद् वैकृत्यमुपपद्यते’ (रा० ५।११।४०)॥ उपपद्यते उत्पद्यते जायते। ‘अथ चेन्मानुषे लोके कदाचिदुपपद्यते’ (भा० अनु० १४४।५९)। ‘कथं शरीरं च्यवते कथं चोपपद्यते’ (भा० आश्व० १७।२)। ‘अभितः स्वैः शुभैः पुण्यैः पापैर्वाप्युपपद्यते’ (भा० आश्व० १७।३०)। अभितः सद्यः। उपपद्यते जायते। ‘पाद्यमर्घ्यं तथातिथ्यं वने यदुपपद्यते’ (रा० २।९१।२)। उपपद्यते जायते लभ्यते वा। ‘यदा च कार्यमस्माकं भवद्भिरुपपत्स्यते’ (भा० आदि० १४५।१७)। उपपत्स्यते जनिष्यते भविष्यति। कार्यं प्रयोजनम्। ‘अतिस्नेहो ह्यकाले च व्यसनायोपपद्यते’ (रा० ६।२१।३४)। उपपद्यते जायते कल्पते। ‘दुष्टं पन्थानमासाद्य यो मोहादुपपद्यते। आत्मनो बलमविज्ञाय तदन्तं तस्य जीवितम्’ (भा० शां० १३९।७८)॥ ‘उपसर्जनं प्रधानस्य धर्मतो नोपपद्यते’ (मनु० ९।१२१)। नोपपद्यते न युज्यते न सम्बध्यते। उपसर्जनं क्षेत्रजः पुत्रः। धर्मतो धर्मेण (पितुः क्षेत्रिणः)। ‘परा त्वत्तो गतिर्वीर पृथिव्यां नोपपद्यते’ (रा० ३।६।२०)। नोपपद्यते न संभवति। ‘त्वदन्यः संशयस्यास्य च्छेत्ता न ह्युपपद्यते’ (गीता० ६।३९)। ‘दार्शं चेत्पूर्वमुपपद्येत’ (खा० गृ० १।२।२)। ‘अन्यदुप्तं जातमन्यद् इत्येतन्नोपपद्यते’ (मनु० ९।४०)। ‘निःसङ्गस्य ससङ्गेन कूटस्थस्य विकारिणा। आत्मनो ऽनात्मना योगो वास्तवो नोपपद्यते’ (भा० आदि० १९६।१३ इत्यत्र नीलकण्ठस्य सुभाषितम्)। उक्तोऽर्थः। ‘क्लैब्यं मा स्म गमः पार्थ नैतत्त्वय्युपपद्यते’ (गीता० २।३)। नोपपद्यते न युज्यते, तवानुरूपं न भवति। ‘मा विषादं गमस्तस्मान्नैतत्त्वय्युपपद्यते’ (भा० वन०)। उक्तोऽर्थः। ‘असन्धेयमिति ह विश्वामित्र उपपपाद’ (ऐ० ब्रा० ७।१७)। युक्तिभिरुपपादितवानित्यर्थः। ‘स मे कपिश्रेष्ठ सलक्ष्मणं प्रियं सयूथपं क्षिप्रमिहोपपादयः’ (रा० ५।३७।६८)। उपपादय प्रापय उपनय मदन्तिकं नय। ‘रथमुपपादय’ (वेणी० २)। उपपादय सज्जी कुरु। अश्वैर्योजयेति त्वक्षरार्थः। ‘अन्नार्थी तं त्वमन्नेन समांसेनोपपादय’ (भा० आदि० १७६।२९)। उपपादय योजय। तस्यार्थ उपकल्पय। ‘ताश्च रोगप्रकृतयो रसान्सम्यगुपयुञ्जानमपि पुरुषमशुभेनोपपादयन्ति’ (चरक० सूत्र० २८।७)। ‘अनुतिष्ठेत्समारब्धमनारब्धं प्रयोजयेत्। अनुष्ठितं च सद्वृत्त्या विशेषेणोपपादयेत्’ (का० नी० सा० ११।५७)॥ उपपादयेत् योजयेत। सदाचरणेनानुष्ठिते कर्मणि वैशिष्ट्यं प्रकर्षमादधीत। तस्योपस्कुर्वीतेति वाक्यार्थः। ‘आत्मानं प्रथमं राजा विनयेनोपपादयेत्’ (का० नी० सा० १।२५)। ‘उपांशुदण्डेन हि मां बन्धनेनोपपादयेत्’ (रा० ४।५५।१०)। उक्तोऽर्थः। ‘समद्यान्यन्नपानानि भूयिष्ठं चोपपादयेत्’ (का० सं० चि० मदात्ययचि० श्लो० ४८)। उपपादयेत् साधयेत्। ‘यस्तु दोषवतीं कन्यामनाख्यायोपपादयेत्’ (मनु० ९।७३)। उपपादयेत् (विवाहे) दद्यात्। ‘वेदतत्त्वार्थविदुषे ब्राह्मणायोपपादयेत्’ (मनु० ३।९६)। ‘सर्वस्वं वेदविहुषे ब्राह्मणायोपपादयेत्’ (मनु० ११।७६)। ‘दक्षिणाश्चोपपाद्यन्तां याज्ञिकेभ्यः पृथक् पृथक्’ (मात्स्य० पु० १७८।७३)। ‘काम्यकर्मफलं लब्ध्वा गुरूणामुपपादयेत्’ (भा० शां० १९३।१५)। अर्पयेत्, निवेदयेत्। ‘अप्सु प्रवेश्य तं दण्डं वरुणायोपपादयेत्’ (मनु० ९।२४४)। इहापि दानमेवार्थः, उत्तरार्धे ब्राह्मणे प्रतिपादयेदिति श्रुतेः। ‘(देशं) दक्षिणाप्रवणं प्रयत्नेनोपपादयेत्’ (मनु० ३।२०६)। उपपादयेत् सम्पादयेदिति कुल्लूकः। अनुसन्दधीत मार्गेदित्यन्ये। ‘नाश्विनावार्तं भेषजेनोपपादयेताम्’ (चरक० वि० ३।३८)। चिकित्सेताम् उपचरेतामित्यर्थः। ‘आस्थापनवमनविरेचनैस्तदहरेवोपपादयेद् उपपादनीयश्चेत्स्यात्’ (चरक० वि० ७।१९)। ‘अर्श प्रभृत्यधीमांसं छेदेनोपपादयेत्’ (चरक० चि० ५। )। उक्तोऽर्थः। ‘प्रयाण उपपद्यमाने’ (आश्व० गृ० १।८।१)। याने संभवति सतीत्यर्थः। ‘आजुहाव ततो नाम्ना तदन्नमुपपादयन्’ (भा० आदि० १६३।५)। उपपादयन् प्रापयन् समर्पयन्। ‘अविघ्नमस्तु ते देवकार्यमुपपादयिष्यतः’ (रघु० ११।९१)। उपपादयिष्यतः साधयिष्यतः। ‘तेन मे विप्रयोगोऽयमुपपन्नस्त्वया सह’ (भा० आदि० १२१।२७)। उपपन्नः प्राप्त उपनतः, जातः संवृत्तः। ‘तस्मै स विद्वान् उपपन्नाय प्राह’ (वे० सा०)। उपपन्न उपसन्नः शिष्यत्वेनोपेतः। ‘शिष्यवत्त्वां नु पृच्छामि उपपन्नोस्मि तेऽनघ’ (भा० आदि० ११९१)। ‘तद्भगवन्तमुपपन्नाः स्मः शिष्यत्वेन’ (सुश्रत० सूत्र० १।२)। उक्तचर एवार्थः। ‘यथोपपन्नमाहारं तस्मै प्रादाज्जनाधिपः’ (भा० अनु० ५२।२८)। यथोपपन्नं यथाप्राप्तम्। यादृशं लब्धमित्यर्थः। ‘भाषिकस्वरो वोपपन्नमन्त्रोपदेशात्’ (का० श्रौ० १।८।१७)। उपपन्नः (संहितास्वरेण) युक्तः। ‘उपपन्नो गुणैरिष्टैः रूपवानश्वकोविदः’ (भा० वन० ५३।१)। ‘नहि सामोपपन्नानां प्रहर्ता विद्यते क्वचित्’ (रा० ४।५९।१७)। ‘सृजेः श्रद्धोपपन्ने कर्तर्येवेति वाच्यम्’ (पा० ३।१।६३ सू० वा०)। श्रद्धोपपन्ने श्रद्धया युक्ते। ‘श्रद्धेव साक्षाद् विधिनोपपन्ना’ (रघु० २।१६)। सत्त्वबुद्ध्युपपन्नो व्यसनग्रस्तमानसः। ‘श्रीभिः षण्ड इव स्त्रीभिरलसः परिभूयते’ (का० नी० सा० १४।२०।८)। ‘ब्रवीतु भगवान्नीतिमुपपन्नो स्म्यहं प्रभो’ (भा० शां० १०५।४)। उपपन्नः पौरुषेण युक्त इत्यर्थः। ‘उपपन्ना त्वया भैमी त्वं च भैम्या महीपते’ (भा० वन० ७६।३९)। उपपन्ना सदृशीत्यर्थः। ‘उपपन्ना हि दारेषु प्रभुता सर्वतोमुखी’ (शा० ५।२६)। उपपन्ना युक्ता, समुचिता, स्वाभाविकी, सिद्धा। ‘कामकारो महाप्राज्ञ गुरूणां सर्वदाऽनघ। उपपन्नेषु दारेषु पुत्रेषु च विधीयते’ (रा० २।१०१।१८)॥ उपपन्नाः समताः। शरणं गताः पराधीना इति चाक्षरार्थः। ‘पुरुषः कैश्च कर्मभिः। उपपन्नान् सुखान्भोगानुपाश्नाति’ (भा० अनु० १४४।५८)। ‘छेद्यभेद्यलेख्यव्यधनैरुपपन्नैरुपपाद्य कर्णम्’ (सुश्रुत० १।५६।२०)। उपपन्नैरौपयिकैः। ‘कथं चिन्मृगशावाक्षी विश्वासमुपपादिता’ (रा० ५। )। उपपादिता प्रापिता। ‘भ्रात्रा सुनाभेन तदोत्सवे कृते सा शङ्कराभ्याशमथोपपादिता’ (वामन० पु० ५३।३५)। ‘एतस्य हि पिता नागश्चिकुरो नाम मातले। नचिराद्वैनतेयेन पञ्चत्वमुपपादितः’ (भा० ५।१०३।२४)। उक्तोऽर्थः। ‘उपपादितमद्येह चिरकालान्मनोगतम्’ (भा० वन० ११।२८)। उपपादितं साधितम्। ‘तत्तथैवोपपादितम्।’ (भा० पु० ११।६।२१)। ‘त्वया सह गदायुद्धं त्रिदशैरुपपादितम्’ (भा० शल्य० ५६।४०)। उपपादितं साधितम्, जनितम्। ‘सहन्ते पापमात्रोपपादितां दुःखवह्निकणिकाम्’ (हर्ष०)। उक्तोऽर्थः। ‘तत्सुषेणमतं कार्यं देशकालोपपादितम्’ (रा० ४।४३।६६)। देशकालोचितमित्यर्थः। ‘जघने लक्षणं देव्याः केनेदमुपपादितम्’ (बृ० क० म०)। उपपादितं साधितं निर्मितं कृतम्। ‘देशमात्राकालोपपादितैः। भेषजैः’ (चरक० सूत्र० १।६१)। उपपादितैः कल्पितैः, साधितैः। ‘रक्षःकपीन्द्रैरुपपादितानि… जलानि…’ (रघु० १४।८)॥ उपपादितानि उपनीतानि। ‘उपायनानि पश्यन् पुलिन्दैरुपपादितानि’ (रघु० १६।३२)। उपपादितानि समर्पितानि उपहृतानि। ‘अक्षयोऽयं निधी राज्ञां यद्विप्रेषूपपादितम्’ (याज्ञ० १।३१५)। उपपादितं दत्तम्। ‘यवाढकः पितुर्गुहे ब्राह्मणायोपपादितः’ (बृ० श्लो० सं० ४।१०९)। उक्तोऽर्थः। ‘केऽमीत्यनेन पदेन वाच्यमस्पष्टमभिदधता प्रतीयमानं वस्त्वक्लिष्टमनन्तमर्पयता का छाया नोपपादिता’ (ध्वन्या० लो० ३।३८)। उपपादिता उत्पादिता। ‘यादृशं तूप्यते बीजं क्षेत्रे कालोपपादिते’ (मनु० ९।३६)। ग्रीष्मादिकाले वर्षादिना संस्कृत इति कुल्लूकः। ‘उताब्रह्मचारी यथोपपादमूत्रपुरीषो भवति’ (नास्याचमनकालो विद्यते) (आप० ध० २।६।२५) इत्यत्रोज्ज्वलायां समुद्धृतं वचनम्)। यथोपपादं यथासंभवम्। यथाप्राप्तम्। ‘आसीनः पितृभ्यो दद्याद्यथोपपादमितरान्’ (गो० गृ० १।४।१४)। उक्तोऽर्थः। इतरानिति द्वितीया त्वपभ्रंशोऽसह्यः। ‘कार्श्यं येन त्यजति विधिना स त्वयैवोपपाद्यः’ (मेघ० ३०)। उपपाद्यः साध्यो विधेयो निर्मेयः। ‘नित्यं च समचित्तत्वमिष्टानिष्टोपपत्तिषु’ (गीता० १३।९)। उपपत्तिः प्राप्तिः। ‘मुदं विषादः शरदं हिमागमस्तयो र्विवस्वान् सुकृतं कृतघ्नता। प्रियोपपत्तिः शुचमापदं नयः श्रियः समृद्धा अपि हन्ति दुर्नयः’ (तन्त्रा० ३।१०।१४३)॥ उक्तोऽर्थः। ‘मनः समाधाय जयोपपत्तौ’ (रा० ४।३।३९)। उपपत्तिर्लब्धिः। ‘अचिन्तितेन कामानामुपपत्तिर्नराधिप’ (हरि० २।९१।८)। ‘देहोपपत्तये भूयस्तमेव प्रत्यपद्यत’ (भा० पु० १०।५५।१)। कामः कर्ता। तं वासुदेवम्। देहोपपत्तिः शरीरप्राप्तिः। ‘स्वार्थोपपत्तिं प्रति दुर्बलाशः’ (रघु० ५।१२)। उक्तोऽर्थः। ‘अथोपपत्तिं छलनापरोऽपराम्’ (शिशु० १।६९)। उपपत्तिर्जन्म। ‘मनुष्याणां तु मध्याह्ने प्रदद्यादुपपत्तिभिः’ (भा० अनु० २३।२)। उपपत्तिः प्रतिपत्तिः। उपपत्तिभिः=आदरादिभिः। ‘प्रियेषु यैः पार्थ विनोपपत्तेः’ (कि० ३।५२)। विनोपपत्तेः=अकारणम्, अहेतुकम्। ‘देवि सोपपत्तिकमभिहितम्’ (नागा० ५)। सोपपत्तिकं युक्तियुक्तम्। ‘उपपत्तिमदूर्जिताश्रयं नृपमूचे वचनं वृकोदरः’ (किं० २।१)। उक्तोऽर्थः। ‘नोपपत्त्या न वा युक्त्या त्वसद् ब्रूयादसंशयम्’ (भा० शां० २७५।८)। ‘उपपत्त्योपलब्धेषु लोकेषु समो भव’ (भा० शां० २८८।११)। उपपत्तिः समापत्ति र्यदृच्छा दैवयोगः। लोकेषु विषयेषु। ‘सत्येन हि स्थितो धर्म उपपत्त्या तथा नरे’ (भा० शां० १००।२)। उपपत्तिर्मरणनिश्चयः। ध्रुवो मृत्युरिति भिया धर्मश्चर्यत इति भावः। ‘यावन्मानुष्यके शक्यमुपपादयितुम्।’ कादम्बर्यां तारापीडस्य देवीं प्रत्युक्तिः। उपपादयितुं साधयितुम्।** ‘अपि त्वां न लभेत्कर्ण राज्यलम्भोपपादनम्’ (भा० उ० १४२।२)। उपपाद्यते साध्यते ऽनेनेत्युपपादनं साधनमुपायः। ‘अधिकरणं त्वेकन्यायोपपादनम्’ (हारा०)। उपपादनं साधनं युक्त्यादिभिः स्थापनम्। ‘परहितसुखोपपादनपरः’ (अवदा० कुम्भजा० )। उपपादनं साधनम्। ‘उपपादुका देवनारकाः’ (हारा०)। स्वयंजन्मान इत्यर्थः। ‘दिव्योपपादुका देवाः’ (अमरः)। दिव्यजन्मान इत्यर्थः। ‘उपपादुकं सत्त्वम्’ (पा० ३।२।१५४ सूत्रे वृत्तौ)। पीड् {उपपीड्} पीड् (पीड अवगाहने)। ‘उपरुध्यारिमासीत राष्ट्रं चास्योपपीडयेत्’ (मनु० ७।१९५)। उपपीडयेत् कदर्थयेत्, उत्सादयेत्। ‘पार्श्वोपपीडं शेते’ (पा० ३।४।४९ सूत्रे वृत्तौ)। पार्श्वयो र्निपीड्येत्यर्थः। पा {उपपा} पा (पा पाने)। ‘यद्युपपाय्यमानो न पिबेत्’ (आप० श्रौ० ९।१८।११)। उपपाय्यमान उपनीय पाय्यमानः, अपां समीपे नीतः सन्पानं कार्यमाणः। पृच् {उपपृच्} पृच् (पृची सम्पर्के)। ‘वीरेषु वीराँ उप पृङ्धि नस्त्वम्’ (ऋ० २।२४।१५)। उपपृङ्धि सम्पृक्तान्कुरु। पौत्रानपि लभेमहीत्यर्थ इति सायणः। ‘उप क्षत्रं पृञ्चीत हन्ति राजभिः’ (ऋ० १।४०।८)। उपपृञ्चीत आत्मनि सम्पृक्तं कुर्यात्। वर्धयेदिति भावः। क्षत्रं बलम्। ‘उपेदमुपपर्चनमासु गोषूप पृच्यताम्’ (ऋ० ६।२८।८)। उपपर्चनमाप्यायनमिति सायणः। गर्भाधानमित्यन्ये साम्प्रतिकाः। उपपृच्यतां समीपे निधीयताम्। ‘उपेन्नु मघवन्भूय इन्नु ते दानं देवस्य पृच्यते’ (तै० सं० १।४।२२)। **यजमानस्यात्यन्तं समीपे सम्बध्यत इत्यर्थः। यजमानेन हवि र्दीयत इत्युक्तं भवति। देवस्य दातुस्ते दानं यजमानं प्रति पृच्यते (संनिकृष्यते) इत्युवटमहीधरौ’ (वा० सं० ३।३४)। ‘यौवने जीवानुपपृञ्चती जरा’ (अथर्व० १८।४।५०)। उपपृञ्चती (जीवैः) सम्प्रयुज्यते। प्रच्छ् {उपप्रच्छ्} प्रच्छ् (प्रच्छ ज्ञीप्सायाम्)। ‘उपपृच्छामहे गत्वा विदुरं च महामतिम्’ (भा० सौ० २।३३)। उपेत्य प्रक्ष्याम इत्यर्थः। ‘सोऽहं पितुर्नियोगात्त्वामुपप्रष्टुमिहागतः’ (भा० शां० ३२६।१२)। उक्तोऽर्थः। प्लु {उपप्लु} प्लु (प्लुङ् गतौ)। ‘अथवा यथैवान्यान्यपि पदकार्याण्युपप्लवन्ते रुत्वं जश्त्वं चैवेदमपि पदकार्यमुपप्लोष्यते’ (न पदान्तद्विर्वचनेति सूत्रे भाष्ये)। उपप्लवन्ते प्राप्नुवन्ति। ‘तस्यातिमात्रेणोरः क्षण्यते। तस्योरः क्षतमुपप्लवते’ (चरक० नि० ६।४)। उपप्लवते व्याप्नोति। ‘तानि तान्यङ्गान्युपप्लवन्ते तेषु महाकषायेषु’ (चरक० सूत्र० ४।२०)। उपप्लवन्त आवर्तन्ते पुनः पुनः पठ्यन्त इत्यर्थः। ‘तानेतान् साम गायमानान् वागुपाप्लवत’ (पञ्च० ब्रा० १२।५।१४)। ‘उपाप्लवत उपागच्छत् अर्थाच्च तात धर्माच्च तव बुद्धिरुपप्लुता’ (भा० उ० ४९।२५)। उपप्लुता भ्रष्टा। उपप्लुतेक्षणः=अश्रुपूर्णनयनः। ‘जगदालोक्य तत् तादृगुक्तोपप्लवाप्लुतम्’ (यो० वा० ६।२ १३४।१३६)। उपप्लव आप्लाबे निमग्नमित्याह। ‘समुद्रोपप्लुतास्तत्र लोका भूरादयो नृप’ (भा० पु० ८।२४।७)। पूर्वोदित एवार्थः। ‘पौलस्त्योपप्लुता हरिम्।…अभिजग्मुः’ (रघु० १०।५)। उपप्लुताः पीडिताः। उपद्रुता इति त्वक्षरार्थः। ‘उपप्लुतमघौधेनात्मानं नावबुध्यसे’ (रा० २।७।१४)। उक्तोऽर्थः। ‘आर्तांमुपप्लुतां दीनां निमग्नां शोकसागरे’ (भा० आश्व० ६९।११)। ‘भवतो द्यूतदोषेण सर्वे वयमुपप्लुताः’ (भा० वन० ५२।१३)। उपप्लुताः कदर्थनां प्राप्ताः। ‘उपप्लुतमिवादित्यं सधूममिव पावकम्’ (भा० आश्व० ११।२)। उपप्लुतमुपरक्तं सोपरागं ग्रहग्रस्तम्। ‘उपप्लुतं यथा सोमं संशुष्कमिव सागरम्’ (भा० द्रोण० ४९।१८)। उक्तोऽर्थः। ‘कुर्यामहं जितः कर्म स्वयमात्मन्युपप्लुते’ (भा० सभा० ६५।२८)। उपप्लुतो जितः। ‘जीवन्पुनः शश्वदुपप्लवेभ्यः प्रजाः प्रजानाथ पितेव पासि’ (रघु० २।४८)। उपप्लव उपद्रवः, विघ्नः। ‘कच्चिन्न वाय्वादिरुपप्लवो वः श्रमच्छिदामाश्रमपादपानाम्’ (रघु० ५।६)। उपप्लवो बाधकः। ‘उपप्लवाय भूतानां धूमकेतुरिवोत्थितः’ (कु० २।३२)। उपप्लवो विनाशः। ‘वनोपप्लवः।’ वनव्यसनं दावादिकृतो वनविनाशः। ‘चन्द्रमिवोपप्लवान्मुक्तम्’ (विक्रम० १।११)। उपप्लव उपरागो ग्रहणम्। ‘उपप्लवविनिर्मुक्तां मूर्ति चान्द्रमसीमिव’ (कथा० १६।१०५)। ‘उपप्लवांस्तथा घोराञ् शशिनस्तेजसस्तथा’ (भा० शां० ३०१।३६)। उक्तोऽर्थः। ‘यथा त्वमस्मान्भजसे वर्तमानान् उपप्लवे’ (भा० द्रोण० ११०।६५)। उपप्लवे विमर्दे। ‘मायया विभ्रमच्चित्तो न वेद स्मृत्युपप्लवात्’ (भा० पु० १०।८४।२५)। स्मृत्युपप्लवः स्मृतिभ्रंशः स्मृतिप्रमोषः। ‘विकल्पो वस्तुनिर्भासादसंवादादुपप्लवः’ (सर्व० द० सं० पृ० ४४)। उपप्लवो भ्रमः। ‘प्रतिलक्ष्यं लक्षणोपप्लवः।’ लक्षणभेदः। ‘गन्धर्वाणामुपप्लवे’ (भा० आदि० १३९।२०)। उपप्लव आस्कन्दः। ‘उत्सार्य जनं युद्धमासीदुपप्लवे बलिनोः संयुगे’ (भा० सभा० २३।२५)। उपप्लवे युद्धभूमौ। ‘निषेधवाक्यानां व्यक्तिपक्षे विनिगमनाविरहादुपप्लवः’ (प्रदीपोद्द्योते)। उपप्लवो ऽध्यास इति नानार्थसंक्षेपे केशवः। ‘नृपा उपप्लविनः परेभ्यो धर्मोत्तरं मध्यममाश्रयन्ते’ (रघु० १३।७)। उपप्लविनो भयवन्त इति मल्लिः। आपन्ना इति परे। बन्ध् {उपबन्ध्} बन्ध् (बन्ध बन्धने)। ‘त्वमग्ने यातुधानानुपबद्धाँ इहावह’ (अथर्व० १।७।७)। उपबद्धान् रज्ज्वादिबद्धहस्तपादाद्यवयवान्। ‘तस्यै हावि र्द्व्युरणा शयन उपबद्धाऽऽस’ (श० ब्रा० ११।५।१।१)। अन्तिके बद्धा उपबद्धा। ‘नामधेयमपि गुणफलोपबन्धेनार्थवत्’ (मी० १।४।१।२ शा० भा०)। उपबन्धो योगः सम्बन्धः। ‘चोदनागुणेषु क्लृप्त्युपबन्धाभ्याम्’ (का० श्रौ० १।८।२२)। उपबन्धो योगः। इह संख्यायोगः। ‘बन्धोपबन्धपतनोत्थित–’ (चौर० ४८)। बन्धः पङ्कजासनादिः। उपबन्ध एतत्प्रभेदः। ‘अपि वा सीमेत्यनर्थकमुपबन्धमाददीत’ (नि० १।७।३)। ‘अपि वाधीयाने युरुपबन्धः’ (नि० १।८।१)। उपबन्धः प्रत्ययः, नामकरणः। बृह् {उपबृह्} बृह् (बह उद्यमने)। ‘उप बर्बृहि वृषभाय बाहुम्’ (ऋ० १०।१०।१०)। उपबर्हणं कुरु (आलिङ्गनाय)। उपोद्यच्छ परिष्वङ्गायेत्याह। ‘श्यावाश्वस्तुताय या दोर्वीरायोपबर्बृहत्’ (ऋ० ५।६१।५) उक्तोऽर्थः। उपधानं तूपबर्हः स्यात् इत्यमरः। ‘वेद आस्तरणं ब्रह्मोपबर्हणम्’ (अथर्व० १५।३।७)। ‘चित्तिरा उपबर्हणम्’ (ऋ० १०।८५।७)। ‘आः’ इत्यस्ते र्लङि प्रथमपुरुषैकवचने रूपम्। ईडागमो न कृतः। ‘पुराण्यासन्दी सोपवर्हणा’ (श० ब्रा० १३।८।४।१०)। उक्तोऽर्थः। ‘क्षां दासायोपबर्हणीं कः’ (ऋ० १।१७४।७)। उपबर्हणी शय्या। बृह् {उपबृह्} बृह् (बृह वृहि बृद्धौ)। ‘घण्टास्वनेन तान्तादानम्बिकोपबृंहयत्’ (मार्क० पु० ५७।६४)। अवर्धयत्, स्फीतानकरोत्। ब्रू {उपब्रू} ब्रू (ब्रूञ् व्यक्तायां वाचि)। ‘द्विता यदीं …नमस्यन्त उपवोचन्त भृगवः’ (ऋ० १।१२७।७)। उपवोचन्त उपेत्य ब्रुवन्ति। ‘तं मेधेषु प्रथमं देवयन्तीर्विश उप ब्रुवते’ (ऋ० १।७७।३)। स्तुतिभिरुपेत्य कथयन्तीति। ‘(द्यावापृथिवी)। उप ब्रुवे नमसा यज्ञे अस्मिन्’ (ऋ० १।१८५।७)। उपब्रुवे उपेत्य स्तौमि। ‘इन्द्रं वृत्राय हन्तवे पुरुहूतमुप ब्रुवे’ (अथर्व० २०।१९।५)। उक्तोऽर्थः। ‘स्वस्तये वायुमुप ब्रवामहै’ (ऋ० ५।५१।१२)। उपब्रुवामहै स्तुमः। ‘इयं नार्युप ब्रूते लाजानावपन्तिका’ (अथर्व० १४।२।६३)। उपब्रूते प्रार्थयते। ‘यस्त्वा देवि सरस्वत्युपब्रूते धने हिते’ (ऋ० ६।६१।५)। उपेत्य स्तौति। ‘तनूपानं परिपाणं कृण्वाना यदुपोचिरे सर्वं तदरसं कृधि’ (अथर्व० ५।८।६)। उपोचिरे उपोदुः, उपावदन्, आत्मानं प्रेरितवन्त इति वा। अयं चान्त्योपि न न रोचते नोऽर्थः। कृति प्रत्यये तदुपलम्भात्। यथा–वेषि ह्यध्वरीयतामुपवक्ता जनानाम् ( ऋ० ४।९।५)। हविर्दानलक्षणे कर्मणि वचनेन प्रयोक्ता प्रेरक इत्यर्थः। भुज् {उपभुज्} भुज् (भुज पालनाभ्यवहारयोः)। ‘उप वयं तं भुञ्जामः’ (छां० उ० ४।११।२)। उपभुञ्जामः=उपभुञ्ज्मः=पालयामः। ‘न भोक्ष्ये न च पानीयमुपभोक्ष्ये कथं चन’ (भा० शां० २७।२५)। उपोऽर्थे नान्तरं करोति। यथाऽश्नात्युपाश्नाती समानार्थौ तथा भुज्युपभुजी अपि। भू {उपभू} भू (भू सत्तायाम्)। ‘उप मामुच्चा युवति र्बभूयाः’ (ऋ० १०।१८३।२)। उपबभूयाः=उपेत्य भूयाः। ‘अस्मिन्यज्ञ उप भूय इन्नु मेऽविक्षोभाय परिधीन् दधामि’ (तै० ब्रा० ३।७।६।७)। ‘अस्या ऊ षु ण उप सातये भुवः’ (ऋ० १।१३८।४)। उपभुवः=समीपे भव, सहायो भव। ‘यः कल्याणगुणाञ्ज्ञातीन् द्वेषान्नोपबुभूषति’ (भा० शां० ३५१४)। सहायभावमुपगन्तुं नेच्छति साचिव्यं न चिकीर्षति। भृ {उपभृ} भृ (भृञ् भरणे, भृञ् धारणपोषणयोः)। ‘उपभृद् इति स्रुज्विशेषः। इमानि च रूपान्तराणि स्रुचः–खादिरः स्रुवः, पर्णमयी जुहूः, आश्वत्थी उपभृत्, वैकङ्कती ध्रुवा। एतद्वै स्रुचां रूपम्’ (श० ब्रा० १।३।२।२)। मद् {उपमद्} मद् (मदी हर्षे)। ‘यथेदमप्येतर्हि ज्ञातीनां यं गरिष्ठे (कर्मणि) युञ्जन्ति तमुपमदन्ति’ (श० ब्रा० १।४।२।१)। उपमदन्ति स्तुवन्ति। मन् {उपमन्} मन् (मन ज्ञाने, मनु अवबोधने)। ‘वचो वः समवेतार्थं तातैतदुपमन्महे।’ (भा० पु० उत्तरार्धे १०।८५।२२)। उपमन्महे प्रतीमः, जानीमः। नार्थ उपेन। उपस्य चेहैव मनुतिना योगो नेतरत्र। मन्त्र् {उपमन्त्र्} मन्त्र् (मत्रि गुप्तपरिभाषणे)। ‘तामुभय उपमन्त्रयाञ्चक्रिरे’ (श० ब्रा० १।४।१।३४)। उपमन्त्रयाञ्चक्रिरे स्वैरं मन्दमन्दं निमन्त्रयाञ्चकिरे। ‘तमुपामन्त्रयन्त’ (शां० ब्रा० १।२)। उपामन्त्रयन्त आह्वयन्। ‘उशना वै काव्यो ऽसुराणां पुरोहित आसीत् तं देवाः कामदुघाभिरुपामन्त्रयन्त’ (पञ्च० ब्रा० ७।५।२०)। उपच्छन्दयामासुरित्यर्थः। ‘प्रियामनुगतः कामी बचोभिरुपमन्त्रयन्’ (भा० पु० ९।१८।३५)। उपमन्त्रयन् उपमन्त्रयमाणः, उपच्छन्दयन् प्रसादयन्, अनुनयन्। ‘तस्मिन्कृते तदा देवी कीचकेनोपमन्त्रिता। सदेष्णा प्रेषयामास’ (भा० वि० १५।९)॥ उपमन्त्रिता प्रार्थिता उपच्छन्दिता। ‘उपमन्त्रणं रहस्युपच्छन्दनम्’ (पा० १।३।४७ सूत्रे वृत्तौ)। ‘हसनामुपमन्त्रिणः’ (ऋ० ९।११२।४)। उपमन्त्रिणो नर्मसचिवा इति सायणः। हसनामित्यत्र वाचमित्यध्याहार्यम्। मस्ज् {उपमस्ज्} मस्ज् (टुमस्जो शुद्धौ)। ‘उपमङ्क्ष्यति स्या (=सा पृथिवी) सलिलस्य मध्ये’ (श० ब्रा० १३।७।१।१५)। ** उपमङ्क्ष्यति निमङ्क्ष्यति।** मा {उपमा} मा (माङ् माने)। ‘उप नो वाजान् मिमीहि’ (अथर्व० २०।३७।११)। उपमिमीहि प्रयच्छ। ‘अस्मभ्यं चित्राँ उप माहि वाजान्’ (ऋ० ४।२२।१०)। उक्तोऽर्थः। ‘पूर्वीष्ट इन्द्रोपमातयः पूर्वीरुत प्रशस्तयः’ (ऋ० ८।४०।९)। उपमातयो दानानीति सायणः। ‘का अस्य पूर्वीरुपमातयो ह’ (ऋ० ४।२३।३)। उक्तोऽर्थः। ‘अस्मभ्यं चित्राँ उप माहि वाजान्’ (ऋ० ४।२२।१०)। उपमाहि देहि। मान् {उपमान्} मान् (मानेर्जिज्ञासायां सनि मीमांस इति धातुः)। ‘तस्य नोपमीमांसाऽस्ति’ ( श० ब्रा० ११।४।२।१२)। उपमीमांसा विचारणा शङ्का विमर्शः। मुच् {उपमुच्} मुच् (मुच्लृ मोक्षणे)। ‘आसन्द्या उपानहा उपमुञ्चते’ (श० ब्रा० ५।५।३।७)। आसन्द्याश्चतुष्किकायाश्चरणाववतार्योपानहोर्धरत इत्याह। बध्नातीत्यक्षरार्थः। प्रायेणात्रार्थ आङ्पूर्वस्य मुचेः प्रयोगः प्रतिपूर्वस्य वा। वाक्ये चरणशब्दस्य चाप्रयोगः। ‘कार्ष्णीं उपानहावुपमुञ्चते’ (तै० सं० ५।४।४।१७)। मुद् {उपमुद्} मुद् (मुद हर्षे)। ‘ब्रह्माहुतीरुपमोदमानम्’ (तै० ब्रा० ३।१२।३।३)। मृ {उपमृ} मृ (मृङ् प्राणत्यागे)। ‘तूष्णीमेवेत्याभ्यवेत्योपमारयति’ (श० ब्रा० २।५।२।४६)। अप्सु निमज्जयतीत्यर्थः। मृज् {उपमृज्} मृज् (मृजू शुद्धौ)। ‘एतं मृजन्ति मर्ज्यमुप द्रोणेष्वायवः’ (ऋ० ९।१५।७)। उपमृजन्ति निष्पीडयन्ति आस्फालयन्ति। ‘अथ यदुपमार्ष्टि तत्पितृषु चौषधीषु च जुहोति’ (श० ब्रा० २।३।१।१९)। उक्तोऽर्थः। मृद् {उपमृद्} मृद् (मृद क्षोदे)। ‘यदा नाभूद्रतान्तोऽस्य (शङ्करस्य) गतेष्वब्दशतेष्वपि। तदा तदुपमर्देन चकम्पे भुवनत्रयम्’ (कथा० २०।७३)॥ उपमर्दोऽवपीडनम्। ‘अन्यासु तावद् उपमर्दसहासु भृङ्ग। लोलं विनोदय मनः सुमनोलतासु’ (सा० द० )। उपमर्दो बाधः। ‘अन्यतरोपमर्देन ह्यन्यतरद् बुद्धावारोहति’ (शा० दी० पृ० ११४)। उक्तोऽर्थः। ‘हयहस्तिकरीषैश्च उपमर्दः कृतो भृशम्’ (रा० २।११७।३)। उपमर्दो भूमेरशुचिता। ‘…नावदिष्यत्स्वयं यदि। अभविष्यदिदं शास्त्रं पाणिनीयोपमर्दकम्’ (कथा० ७।१२)। उपमर्दकमुत्सादकम्। म्लुच् {उपम्लुच्} म्लुच् (म्लुचु गतौ)। ‘स तत एवौषधीनां मूलान्युपमुम्लोच’ (श० ब्रा० १।२।५।८)। मूलेष्वन्तर्दध इत्यर्थः। यज् {उपयज्} यज् (यज देवपूजासङ्गतिकरणदानेषु)। ‘स्त्रियश्चोपयजेरन्’ (पा० गृ० २।१७।१८)। उपयजेरन् बलिकर्म कुर्युः। यत् {उपयत्} यत् (यती प्रयत्ने)। ‘इमं स पाप्मा नोपयतते’ (श० ब्रा० ८।५।१।७)। नोपद्रवति नोपैतीत्यर्थः। यम् {उपयम्} यम् (यम उपरमे)। ‘अन्तरिक्षेणोपयच्छामि’ (श० ब्रा० १४।२।१।१७)। गृह्णामीत्यर्थः। ‘उपयच्छोपयमनीः’ (श० ब्रा० ९।२।३।१)। उक्तोऽर्थः। ‘स्वं शाटकान्तमुपयच्छति’ (पा० १।३।५६ सूत्रे भाष्ये)। ‘कोपात्काश्चित् प्रियैः प्रत्तमुपायंसत नासवम्’ (भट्टि० ८।३३)। उदितचर एवार्थः। ‘निर्मृज्योपयच्छति’ (कौ० सू० ४२।१-५)। स्वीकरोतीत्यर्थः। ‘तानि मृत्युः श्रमो भूत्वोपयेमे’ (श० ब्रा० १४।४।३।११)। उपयेमे स्वीचकार, वशे चकार, स्वायत्तान्यकार्षीत्। ‘परस्य भार्यामुपयच्छति’ (काशिका)। दासीत्वेन परिगृह्णातीत्यर्थः। ‘नाभ्रात्रीमुपयच्छेत’ (नि० ३।५)। उपयच्छेत उद्वहेत्, परिणयेत्। ‘बुद्धिरूपशीललक्षणसम्पन्नामरोगामुपयच्छेत’ (आश्व० गृ० १।५।३)। उक्तोऽर्थः। ‘एतास्तिस्रस्तु भार्यार्थे नोपयच्छेत्तु बुद्धिमान्’ (मनु० ११।१७२)। उक्तचर एवार्थः। संविशेदिति तु कोषकृन्मोनियर्। ‘आत्मानुरूपां विधिनोपयेमे’ (कु० १।१८)। उपयेमे परिणिनाय। ‘अथैनामुपयच्छते’ (हिरण्य० गृ० १९।३)। अवकिरते मिथुनी भवतीत्यर्थः। ‘बर्हिषोपयम्योदङ् पर्यावृत्त्य प्राचीनदण्डयोदीचीनदण्डया वा स्रुचा’ (भा० श्रौ० ६।१३।८)। बर्हिषि निधायेत्यर्थः। ‘प्रथमायां त्रिरनूकायामुपयमनीभिरुपयम्य हरति’ (आप० श्रौ० ७।२।६)। उपयम्य गृहीत्वा। ‘अथोपयन्त्रा सदृशेन युक्ताम्’ (रघु० ७।१)। उपयन्त्रा वरेण। ‘कौमारापूर्ववचने’ (पा० ४।२।१३) इत्यत्र आद्य उपयन्तरि प्रत्ययः, द्वितीय उपयतायामिति विवेक इति बालमनोरमा। तत्रोपयन्तेति वोढारं पतिमाचष्टे। ‘कन्या त्वजातोपयमा’ (सा० द०)। उपयमो विवाहः। ‘निबन्धः खल्वेकग्रन्थोपयमोऽर्थानाम्’ (३।२।४३ न्यायभाष्ये)। एकग्रन्थोपयताः खल्वर्था अन्योन्यस्मृतिहेतवः (इति च तत्रैव)। उपयमो निबन्धः प्रतिपादनम्। ‘विभाषोपयमने’ (पा० १।२।१६)। उपयमनं विवाहः। ‘इत्यभ्रातृकाया उपयमने प्रतिषेधः’ (नि० ३।५।५ दुर्गवृत्तौ)। उक्तोऽर्थः। ‘दक्षिणत उदङ्ङासीन ऋत्विगुपयमनं कारयेत्’ (लौ० गृ० १५।३)। उक्तोऽर्थः। दातृप्रतिग्रहीतृसम्बन्धं कारयेदित्यर्थ इति देवपालः। भक्षणसाधनो य उपयमनाख्यः पात्रविशेष इति अथर्व० ७।७७।३ ‘योअश्विनोश्चमसो देवपानः’ इत्यत्र सायणभाष्यम्। ‘उद्यच्छन्तीध्ममुपयच्छन्त्युपयमनीः’ (श० ब्रा० ९।२।३।१)। उपययमनीरुपधानभूतान्यन्तःस्थलानि सिकतादिमयानि। अन्यत्र पात्रविशेषोप्युपयमनी भवति। तद्यथा–द्वन्द्वं पाचाण्युपसादयति–उपयमनीं महावीरं परीशासौ पिन्वने (श ब्रा० १४।१।३।१)। ‘उपयमनकुशानादाय’ (पा गृ० १।१।९)। यत्र किं चिद् उपयम्यत उपधीयते ते कुशा उपयमनाः। या {उपया} या (या प्रापणे प्रापणमिह गतिः)। ‘युक्त्वा रथमुपदेवाँ अयातन’ (ऋ० १।१६१।७)। देवानुपायातन देवानां सामीप्यं प्राप्नुत। ‘भृतिं चोपययौ तस्य सारथ्येन महीपतेः’ (भा० वन० ६०।२५)। ‘यत्रोपयाति हरिभिः सोमपीथी।’ (भा० अनु० १०२।५४)। उक्तोऽर्थः। ‘उपयानापयाने च स्थानं प्रत्यपसर्पणम्। सर्वमेतद्रथस्थेन ज्ञेयं रथकुटुम्बिना’ (रा० ६।८९।१९)॥ ‘पुत्राणां दुहितॄणां च काले विध्युपपापनम्। दारैर्वीरैस्तत्सदृशैः कल्पयन्तं विभूतिभिः’ (भा० पु० १०।६९।३२)॥ उपयापनं विवाहः। अस्मिन्नर्थेऽ स्यात्रैव प्रयोगो नान्यत्र। याच् {उपयाच्} याच् (टुयाचृ याच्ञायाम्)। अर्थ उपयाच्ञायाम् इति धातुपाठः। अनोपशब्दो नान्तरमर्थे करोति। अपि वोपेत्य याच्ञोपयाच्ञा स्यात्। ‘भक्तिलक्ष्मीसमृद्धानां किमन्यदुपयाचितम्। एतया वा दरिद्राणां किमन्यदपयाचितम्’ (सर्व० द० सं० प्रत्यभि०)। उपयाचितम्=याचनम्। अपयाचितमनिष्टप्रार्थनम्। ‘त्वया पुरस्तादुपयाचितो यः सोऽयं वटः श्याम इति प्रतीतः’ (रघु० १३।५३)। उपयाचितः प्रार्थित:। ‘त्रैलोक्यचारिणी सा त्वं भुवि सत्योपयाचना’ (हरि० २।२।५०)। ममेदमीप्सितं कुरु, अहं त्वां पूजयिष्यामि तं तमुपहारं ते दास्यामीत्येवंरूपा प्रार्थना उपयाचनोच्यते। ‘तैस्तैरप्युपयाचितैरुपनतस्तन्व्या स्थितोऽप्यन्तिके’ (ध्वन्यालोके विश्नेश्वरेण हिन्दीव्याख्यायां पृ० ४९ समुद्धृतमुत्पलपादाचार्यवचनम्)। उक्तोऽर्थः। उपयाचितैः स्वार्थसिद्धौ प्रतिश्रुतैरर्थैरित्यर्थः। इत्थं च निरूपयन्त्युपयाचितं तज्ज्ञाः– दीयते यत्तु देवेभ्यो मनोराज्यस्य सिद्धये। उपयाचितकं दिव्यं दोहदं तद् विदुर्बुधाः॥ ‘निक्षेपी म्रियते तुभ्यमुपदास्याम्युपयाचितम्’ (पञ्चत० १।१४)। ‘उपयाचितदानेन यतो देवा अभीष्टदाः’ (पञ्चत० २।५०)। ‘अद्य मया भगवत्याः करालायाः प्रागुपयाचितं स्त्रीरत्नमुपहर्तव्यम्’ (मालती० ५)। ‘तस्योपयाचितान्येत्य तत्रत्याः कुर्वते जनाः। तत्तद्वाञ्छितसंसिद्धिहेतोस्तैस्तैरुपायनैः’ (कथा० १३।१६६)॥ तस्योपयाचितानि कुर्वन्ति प्रतिश्रुतार्थमर्पयन्ति। ‘ग्रहाणां चरितं स्वप्नो निमित्तान्युपयाचितम्। फलन्ति काकतालीयं तेभ्यः प्राज्ञा न बिभ्यति’ (वेणी० २।१५ इत्यत्राङ्गिरोवचनमित्युदाहृतम्)॥ युज् {उपयुज्} युज् (युजिर् योगे)। ‘उपो रथेषु पृषतीरयुग्ध्वम्’ (ऋ० १।३९।६)। उपायुग्ध्वं योजितवन्तः (यूयं मरुतः)। ‘उप नूनं युयुजे वृषणा हरी’ (ऋ० ८।४।११)। उक्तोऽर्थः। ‘महोभिरेतां उप युज्महे’ (ऋ० १।१६५।५)। (हविरादि) स्वीकुर्मह इत्यर्थः। ‘नासंपृष्टो ह्युपयुङ्क्ते परार्थे’ (भा० वि० प्रजागर०)। उपयुङ्क्ते व्याप्रियते प्रवर्तते। ‘गां न धुर्युप युञ्जाथे अपः’ (ऋ० १।१५१।४)। उपयुञ्जाथे सेवेथे। ‘षाड्गुण्यमुपयुञ्जीत’ (शिशु० २।९३)। प्रयुञ्जीतेत्यर्थः। ‘तथेत्युक्त्वा च ते सर्वे प्रोक्षयित्वा च गां ततः। पितृभ्यः कल्पयित्वैनामुपायुञ्जन्त भारत’ (हरि० १।२१।१३)॥ उपायुञ्जन्त उपायुञ्जत अभक्षयन्। ‘त्वां चेदवध्यं दायादमतीव प्रियदर्शनम्। अहमद्योपयोक्ष्यामि विधानं पश्य यादृशम्’ (भा० वन० १७९।१५)॥ उपयोक्ष्यामि उपयोक्ष्ये भोक्ष्ये भक्षयिष्यामि। ‘अग्निस्तेजो महल्लोके गूढस्तिष्ठति दारुषु। न चोपभुङ्क्ते तद्दारु यावन्नोद्दीप्यते परैः’ (भा० उ० ३७।६०)॥ नोपयुङ्क्ते नाश्नाति। ‘फलान्युपायुङ्क्त स दण्डनीतेः’ (रघु० १३।४६)। उपायुङ्क्त उपाभुङ्क्त, उपाश्नात्, निरविशत्। ‘उभयमेव तत्रोपयुज्यते फलं धर्मस्यैवेतरस्य च’ (भा० उ० ४२।२३)। उक्तपूर्वोऽर्थः। ‘बालस्याप्यर्थवद् वाक्यमुपयुञ्जीत पण्डितः’ (कौ० अ० १।११।१५)। उपयुञ्जीत स्वीकुर्यात्। ‘यत् किं च समाहितो ब्रह्म प्याचार्यादपयुङ्क्ते’ (आप० ध० १।२।५।७) उपयुङ्क्त आदत्ते। ब्रह्मप्याचार्यात्। इत्यत्र शकन्ध्वादित्वात् पररूपम्। ‘वृत्तचौलकर्मा लिपिं संख्यानं चोपयुञ्जीत’ (कौ० अ० १।५।१)। उपयुञ्जीत उपाददीत शिक्षेत। ‘ब्रह्मोज्झः कृच्छ्रं द्वादशरात्रं चरित्वा पुनरुपयुञ्जीत वेदमाचार्यात्’ (व० ध० शा० २०।१२)। उक्तोऽर्थः। ‘क्रमेणास्योपयुञ्जन्ति रूपमायुस्तथैव च’ (भा० स्त्री० ७।११)। उपयुञ्जन्ति उपयुञ्जते उपयोगेन क्षयं नयन्ति समाप्तिं गमयन्ति। ‘मुक्तारत्नस्य शाणाश्मघर्षणं नोपयुज्यते’ (भा० वन० १२७३९)। नोपयुज्यते उपयोगं न याति। अर्थवन्न भवतीत्यर्थः। ‘शरदभ्रस्य शुभ्रत्वं वद कुत्रोपयुज्यते।’ क्वाऽस्योपयोगः, कास्यार्थवत्ता। ‘तेजसा सह जातानां वयः कुत्रोपयुज्यते’ (पञ्चत० १।३२८)। उक्तोऽर्थः। ‘प्रेष्यभावेन नामेयं देवीशब्दक्षमा सती। स्नानीयवस्त्रक्रियया पत्रोर्णमिवोपयुज्यते’ (माल० ५।१२)। उपयुज्यते व्यवह्रियते, उपचर्यते। ‘राजा तदुपयुञ्जानश्चौरस्याप्नोति किल्बिषम्’ (मनु० ८।४०)। तद् धनं चौरहृतं धनमुपयुञ्जानः स्वस्यार्थे विनियुञ्जानः। ‘अहीनसूक्तान्युपयुञ्जाना यन्ति’ (ऐ० ब्रा० ६।२१)। उपयुञ्जाना उच्चारयन्तः पठन्तः। ‘भूयिष्ठमुपयुञ्जानं फेनम्’ (भा० आदि० ४०।१८)। उपयुञ्जानम् भुञ्जानम्। ‘यश्चैषां कश्चित् सूत्रावयवो भवत्युपयुक्तः।’ उपयुक्तो गृहीतो विज्ञातः। ‘यजूंषि नोपयुक्तानि क्षिप्रमिच्छामि वेदितुम्’ (भा० शां० ३१८।५)। नोपयुक्तानि अनुपयुक्तानि विधिवदगृहीतानि। ‘आगमकालेनैव सर्वमायुरुपयुक्तं स्यात्’ (भाष्ये)। उपयोगेन समाप्तं स्यात्। ‘उपयुक्तोदकां भग्नां प्रपां निपतितामिव’ (रा० २।११४।१५)। उपयुक्तोदकां समाप्तजलाम्। ‘यामन् यामन्नुपयुक्तं वहिष्ठं कर्मन्कर्मन्नाभगम्। अग्निमीडे’ (अथर्व० ४।२३।३)। उपयुक्तं विनियुक्तं व्यापारितम्। ‘चतुर्भिश्च प्रकारै र्विद्योपयुक्ता भवति।’ (भा०)। ‘तद्यथा उपयुक्ता माणवका इत्युच्यन्ते य एते नियमपूर्वकमधीतवन्तो भवन्ति’ (पा० १।४।२९ सूत्रे भाष्ये)। निगदव्याख्यातम्। ‘अग्निना चोपयुक्तस्य कुतः संजीवनं पुनः’ (भा० शां० १८६।१३)। उपयुक्तस्यात्तस्य। दग्धस्येति त्वार्थिकोऽर्थः। ‘सवर्णसंज्ञोपयुक्ताः स्थानप्रयत्नाः’ (पा० १।१।९ सूत्रे वृत्तौ)। उपयुक्ता उपयोगवन्तः। ‘अनुपयुक्तमिवात्मानं समर्थये’ (शा० ७ अङ्कादौ)। निरुपयोगमनर्थकं निष्प्रयोजनम्। ‘तस्यादित्यो भामुपयुज्य भाति’ (भा० अनु० १५८।२२)। उपयुज्य आदाय। ‘आख्यातोपयोगे’ (पा० १।४।२९)। नियमपूर्वकं गुरोर्विद्याग्रहणमुपयोगः। ‘आपत्कल्पो ब्राह्मणस्याब्राह्मणाद् विद्योपयोगः’ (गौ० ध० ७।१)। उक्तोऽर्थः। ‘तिष्ठतेरुपयोगश्च दृष्टोऽप्रत्यजयन्निति’ (वा० प० २।२०१)। उपयोग आक्षेपः। ‘उपयोज्यश्चरुरयं त्वया मात्रा त्वयं तव’ (हरि० १।२७।१९)। उपयोज्यो भक्षणीयः। ‘यथा ह वा स्थूरिणैकेन यायादकृत्वान्यदुपयोजनाय’ (ऐ० ब्रा० ५।३०)। उपयोजनं धुरि योजनम्। ‘नियुतो वायोरित्यादिष्टोपयोजनानि’ (निघण्टौ १।१५)। ‘प्राकारभञ्जनान्योगांश्च तथा निगडभञ्जनान्। अदर्शनप्रयोगांश्च जानेऽहमुपयोगिनः’ (कथा० १२।४२)॥ उपयोगिनोऽर्थवतः। ‘नैव प्राज्ञा गतश्रीकं भर्तारमुपयुञ्जते’ (भा० वन० २६७।१८)। उपयुञ्जते तत आददतेऽर्थम्। न स्वामिनं भुञ्जते। ‘यामन्यामिन्नुपयुक्तं वहिष्ठं कर्मन्कर्मन्नाभगमग्निमीडे’ (अथर्व० ४।२३।३)। उपयुक्तं (होमाधारत्वेन) विनियुक्तम्। रक्ष् {उपरक्ष्} रक्ष् (रक्ष पालने)। सज्जनं तूपरक्षणम् इत्यमरः। सैन्यस्य प्रगुणीकरणं गुल्मको वेति स्वामी। सैन्यरक्षणाय प्रहरिकादेर्न्यास उपरक्षणमिति भानुजिः। रच् {उपरच्} रच् (रच प्रतियत्ने)। ‘मनोरथोपरचितप्रासादवापीतटक्रीडाकाननकेलिकौतुकजुषाम्’ (भर्तृ० )। उपरचिता प्रासादवापी कल्पिता सौधदीर्धिका। रञ्ज् {उपरञ्ज्} रञ्ज् (रञ्ज रागे)। ‘उपरज्यते भगवांश्चन्द्रः’ (मुद्रा० १)। राहुणा गृह्यते। ‘कोपोपरक्तानि मुखानि’ (सा० द०)। उपरक्तानि अरुणानि। उपशब्दो धात्वर्थानुवादी। ‘अविद्याकामकर्मभिरुपरक्तमनसा’ (भा० पु० ५।१४।५)। उपरक्तमुपहतं मलिनीकृतम्, कलुषितम्। ‘उपरक्त इवादित्यः सद्यो निष्प्रभतां गतः’ (रा० १।५५।९)। उपरक्तो ग्रहगृहीतः, उपप्लुतः। ‘अथ य उपरक्तेन हविषा यजते’ (श० ब्रा० ११।४।४।५)। उपरक्तेन ईषद् रक्तेन। उपशब्दः सामीप्ये। ‘चन्द्रोपरागं प्रति तु केनापि विप्रलब्धासि’ (मुद्रा० १)। चन्द्रोपरागश्चन्द्रग्रहणम्। ‘बिभर्षि चाकारमनिर्वृतानां मृणालिनी हैममिवोपरागम्’ (रघु० १६।७)। उपराग उपद्रवः। हिमकृता म्लानिः। ‘इत्यादिभिः समालापैर्वत्सराजः स तद् दिनम्। लज्ज्जोपरागं देव्याश्च सममेवापनीतवान्’ (कथा० १७।५२)॥ उपरागो मालिन्यम्। ‘उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः। असंनिधानात् सततस्थितीनामन्योपरागः कुरुते प्रवेशम्’ (राज० ६।२३४)॥ उपरागः संनिहितवस्त्वन्तरस्य रागः। उपशब्दः सामीप्ये। रम् {उपरम्} रम् (रमु क्रीडायाम्)। ‘ततो ह जारत्कारव उपरराम’ (बृ० उ० ३।२।१३)। उपरराम विरराम। वचनादिति शेषः। ‘उपात्र खलु रमत’ (श० ब्रा० ११।४।१।३)। उपरमत तिष्ठत। ‘उपरमन्ति घोषं घोषकृतः’ (शां० श्रौ० १७।७।७)। उपरमन्ति उपरमयन्ति विरमयन्ति, अवसाययन्ति। ‘उपरमति देवदत्तम्’ (उपाच्चेति सूत्रे वृत्तौ)। उपरमयतीत्यर्थः। अन्तर्भावितण्यर्थको रमिः सकर्मकः। ‘उपर उपलो मेघो भवति। उपरमन्त्यस्मिन्नभ्राणि’ (नि० २।२१।५)। उपरमन्ति अवस्थितानि भवन्ति। ‘उपरता आप इति वा’ (नि० २।२१।५)। उक्तोऽर्थः। ‘युद्धादुपारमन्’ (भा० द्रोण० ३६३३)। रात्रिः कस्मात्। ‘उपरमयतीतराणि ध्रुवी करोति’ (नि० २।१८)। निगदव्याख्यातम्। ‘उत्तराणि हवींषि श्रप्यमाणान्युपरमति’ (श० ब्रा० २।२।१।२)। उपरमति प्रतीक्षते। ‘या क्रियां कर्ता प्राधान्येनानुपरमन्करोति तन्नित्यम्’ (पा० ८।१।४ सूत्रे वृत्तौ)। अनुपरमन् विच्छेदमकुर्वन्। ‘त्वां तु कृत्वोपरतो मन्ये रूपकर्ता स विश्वसृक्’ (रा० ५।२०।१३)। उपरतो विरतः सृष्टिव्यापारादिति शेषः। विश्वसृट् इति तु पाणिनीयाः। ‘भयाद्रणादुपरतं मंस्यन्ते त्वां महारथाः’ (गीता २।३४)। उपरतं परावृत्तम्, पराङ्मुखम्। ‘उपरतानि धनानि’ (पा० १।३।८४ सूत्रे न्यासे)। उपरतानि नष्टानि। ‘चिरादुपरता वासवदत्ता’ (स्वप्न० ४)। उपरता मृता। ‘अहोरात्रमुपरम्य प्राध्ययनम्’ (शां० गृ० ४।६)। उपरम्य विश्रम्य विच्छेदं कृत्वा। प्राध्ययनमध्ययनप्रारम्भः। ‘यानि चापि त्वया सार्धं वनेषु च सुगन्धिषु। विहृतानि सुखं काले तेषामुपरमः कृतः’ (रा० ४।२०।८)॥ उपरमो विरामो ऽवसानम्। रुच् {उपरुच्} रुच् (रुच दीप्तावभिप्रीतौ च)। ‘उपो रुरुचे युवति र्न योषा’ (ऋ० ७।७७।१)। उपरुरुचे रोचमाना भासमानोपैतीत्यर्थः। रुध् {उपरुध्} रुध् (रुधिर् आवरणे)। ‘अजाश्चैवोपरोत्स्यन्ते पयसोऽर्थे युगक्षये’ (हरि० १११५८)। उपरोत्स्यन्ते व्रजेषु रुद्धाः करिष्यन्ते। ‘शस्त्रं द्विजातिभिर्ग्राह्यं धर्मो यत्रोपरुध्यते।’ (मनु० ८।३४८)। उपरुध्यते विहन्यते प्रतिहन्यते। साहसिकादिभिः कर्तुं न दीयते इत्यर्थः। ‘अनार्ये कृत्यमारब्धं किं न पूर्वमुपारुधः’ (रा० २।३६।१४)। किं नावारयः, किमिति न प्रत्यषेधः। ‘वत्से उपरुध्यते तपोऽनुष्ठानम्’ (शा० ४)। उक्तोऽर्थः। ‘पौरास्तपोवनमुपरुन्धन्ति’ (शा० १)। क्षुभितं कुर्वन्तीत्यर्थः। ‘नेत्रक्रमेणोपरुशेध सूर्यम्’ (रेणुः) (रघु० ७।३९)। उपरुरोध आच्छादयामास। नेत्रमंशुकम्। ‘सगरो ज्येष्ठं पुत्रमुपारुधत्।’ (रा० २।३४।१६)। उपारुधत्=अपारुधत् निराकरोत्। ‘मा मोपरोत्सीरति मा सृजैनम्’ (कठोप० १।२१)। उपरोधो निर्बन्धः। निर्बन्धं मा कार्षीरित्यर्थः। उपरौत्सीरिति तु पाणिनीयाः। ‘शपथैः शपमानो हि प्राणानुपरुणत्सि मे’ (रा० २।७५।६१)। उपरुणत्सि पीडयसि क्लिश्नासि कदर्थयसि। ‘उपरुन्धन्ति राजानो भूतानि विजयार्थिनः’ (भा० शां० ९७।४) ‘काममात्मानं भार्यां पुत्रं वोपरुन्ध्यान्न त्वेव दासकर्मकरम्’ (आप० ध० २।४।९।११)। उपरुन्ध्यात् कदर्थयेत्, आहारादिना विना कुर्यात्। ‘सूर्योढमतिथिं वसत्यै नोपरुन्धीत’ (आप० श्रौ० ५।७।२५।५)। नोपरुन्धीत न पराणुदेत्, न प्रत्याचक्षीत। ‘(लीलापक्षिषु) भोजनार्थं वधूलोकमुपरुन्धत्स्वनारतम्’ (यो० वा० ६।(१)।१।१३)। उपरुन्धत्स्व उपरुन्त्स्व प्रेरय प्रार्थयस्व। यथास्थिते पाठे पररूपमेकादेशो बोध्यः। ‘संभूय वणिजां पण्यमनर्घेणोपरुन्धताम्। विक्रीणतां वा विहितो दण्ड उत्तमसाहसः’ (याज्ञ० २।२५०)॥ अनर्घेण होनेन मूल्येन प्रार्थयमाना विक्रेयविक्रयं वारयन्ति, तेषाम्। ‘धर्मार्थविद्याकालाननुपरोधयन् कामसूत्रं तदङ्गविद्याश्च पुरुषोऽधीयीत’ ( )। अनुपरोधयन् अक्षिण्वन्नित्यर्थः। ‘भो नित्यं प्रदीयतामित्यस्मानुपरुध्य किमिदानीं सन्तप्यते’ (प्रतिज्ञा० २)। उपरुध्य सनिर्बन्धं प्रेर्य॥ ‘गुरुर्नोपरोध्यो ऽध्यापयेति’ (मनु० २।७३ इत्यत्र मेधातिथिः)। नोपरोध्यो न सनिर्बन्धं प्रार्थ्यः। ‘उपरुद्धं कुसुमपुरम्’ (मुद्रा०)। रुद्धं परिवेष्टितम्। ‘उपरुद्धवृत्तिं बाष्पं कुरु’ (शा० ४)। उपरुद्धा विरता। ‘न प्रसिद्धिरुपरोद्धुं न्याय्या’ (नि० १।१।११ इत्यत्र दुर्गः)। रूढेरनादरो न युक्त इत्याह। ‘अनुग्रहः खल्वेषः, नोपरोधः’ (विक्रम० ३)। उपरोधः कृच्छ्रम्, कष्टम्। ‘उपरोधो भवेदेवमस्माकं तपसः कृते’ (भा० आश्रम० ३६।४१)। उपरोधोऽन्तरायः प्रत्यूहः। ‘महतामुपरोधेन प्रसीदन्ति हि देवताः’ (बृ० क० को० ११।५५)। उक्तोऽर्थः। ‘मौलभृत्योपरोधेन’ (तन्त्रा० १।६।७५)। उपरोधोऽपनयनमपसारणम्। उपशब्दोऽपस्यार्थे। अन्यत्राप्यपोपयोर्व्यतिकरो लक्ष्यते बहुलः। नहि वाचि व्यवह्रियमाणायां सर्वं युक्तिमद् भवति। ‘ये नित्या भाक्तिकास्स्युस्तेषामनुपरोधेन संविभागो विहितः’ (बौ० ध० २।३।५।१६)। उपरोधः पीडा। ‘मात्रा पृष्टः सोपरोधं ध्रुवस्तां पर्यभाषत’ (स्कन्द० का० ४।१९।२४)। सोपरोधं सनिर्बन्धं साग्रहं साभिनिवेशम्। ‘सप्तमो भोजराजस्य भयाद्रोधोपरोधतः। देवक्याः पातितो गर्भ इति लोको वदिष्यति’ (वि० पु० ५।१।७५)॥ रोधोपरोधतः कारायां निरोधात्। रुह् {उपरुह्} रुह् (रुह बीजजन्मनि)। ‘उपरूढव्रणः’ (सुश्रुत० २।६३।१३)। योर्थोऽन्यत्र संरूढव्रण इत्यनेनोच्यते स एवेहोपरूढव्रण इत्यनेन। लक्ष् {उपलक्ष्} लक्ष् (लक्ष दर्शनाङ्कनयोः, लक्ष आलोचने)। ‘नक्षत्रशब्देन ज्योतिःशास्त्रमुपलक्ष्यते’ (मनु० ३।१६२ इत्यत्र कुल्लूकः)। स्वार्थमुपादाय परार्थाभिधानमुपलक्षणं भवति। ‘अस्ति र्नास्तेरुपलक्षणम्। शतशो ऽप्युपलक्षये’ (हरि० १२३५१)। उपलक्षये चक्षुर्विषयी करोमि। ‘एतत्कृत्यतमं राज्ञो नित्यमेवोपलक्षयेत्’ (भा० अनु० ३३।५)। उपलक्षयेत् जानीयात्। ‘लोकप्रवादः सत्येऽयं पण्डितैरुपलक्ष्यते’ (रा० ५।२६।६)। उक्तोऽर्थः। ‘स गिरिरन्य इवोपलक्ष्यते’ (हरि० २।१८।४४)। लक्ष्यते प्रतिभाति। ‘आदिमध्यावसानेषु भवच्छब्दोपलक्षिता’ (भैक्षचर्या) (यज्ञ० १।३०)। भवच्छब्दोच्चारणेनाङ्किता। ‘सुखासीनं ततस्तं तु विश्रान्तमुपलक्ष्य’ (भा० आदि० ७८४३)। उपलक्ष्य निशाम्य, विलोक्य। ‘वेलोपलक्षणार्थमादिष्टोस्मि तत्र भवता प्रवासादुपावृत्तेन काश्यपेन’ (शा० ४)। का वेलेति नक्षत्रादिदर्शनेन निश्चेतुम्। ‘अहर्गणे सुब्रह्मण्यायाः सर्वोपलक्षणं प्रकृतिवत्’ (का० श्रौ० १।७।६)। सर्वेषामह्नां भेदेनाभिधानमित्यर्थः। ‘ऋणग्रहणं नियोगोपलक्षणार्थम्’ (पा० २।१।४३ सूत्रवृत्तौ)। ऋणशब्दो नियमपर इति ग्राहयितुम् इत्यर्थः। लप् {उपलप्} लप् (लप व्यक्तायां वाचि)। ‘स ग्रामणीरस्तु सहायमध्ये स्त्रीनृत्तगीतैरुपलप्यमानः’ (अवदा० जा० १९,१८)। उपलप्यमानोऽभिनन्द्यमानः सभाज्यमानः। लभ् {उपलभ्} लभ् (डुलभष् प्राप्तौ)। ‘अग्निराप्तोपदेशात्प्रतीयतेऽत्राग्निरिति। प्रत्यासीदता धूमदर्शनेनानुमीयते। प्रत्यासन्ने च प्रत्यक्षत उपलभ्यते’ (न्याभा० )। उपलभ्यते ज्ञायते। ‘स हि स्थानानि सर्वाणि कार्त्स्न्येन मुनिपुङ्गवः। नरमांसार्थिनां लोके नैपुण्येनोपलभ्यते’ (रा० ३।७५।७०)। उपलभ्यते=उपलभते। ‘सुतार्थे नोपलब्धास्मि तिष्ठ मम प्रिये’ (भा० आदि० १६७।३७)। नोपलब्धास्मि नोपलभ्यास्मि, स्प्रष्टुं योग्या नास्मि। उदक्याऽस्मीति यतः। ‘उपलब्धे’ (भा० ३।१३) (रथ्यासन्धौ)। ‘योऽसौ च्छन्दःशास्त्रेष्वभिविनीत उपलब्ध्याधिगन्तुमुत्सहते’ (पा० गृ० २।१।३२)। उपलब्धिः=व्युत्पत्तिः। ‘शप उपलम्भने’ (वार्तिकम् )। उपलम्भनं वाचा शरीरस्पर्शनमिति वृत्तिः। लिख {उपलिख} लिख (लिख अक्षरविन्यासे)। ‘अभ्यन्तरमुपलिखति’ (आप० श्रौ० ७।१।३।१४)। उपलिखति समीपे लिखति। ‘दुरुक्तमुपलिखति’ (कौ० अ० ४।९।१७)। साधुकृत्य लिखतीत्यर्थः। लिप् {उपलिप्} लिप् (लिप उपदेहे)। ‘विद्याद्रसं स्वादुं यो वक्त्रमुपलिम्पति’ (वाग्भट० १०।२)। वक्त्रमुपलिम्पति वक्त्रे सक्तो भवति। ‘इषुमात्रावरं सर्वतः स्थण्डिलमुपलिप्य’ (आश्व० गृ० १।३।१)। उपलिप्य उपलेपमुपदेहं कृत्वा। ‘वस्तिगुदोपलेप-’ (सुश्रुत० १।११५।१५)। उपलेपो रोधो बन्धः। ‘अन्नैरुपलेपिभिः’ (सुश्रुत० १।२७६।१०)। उपलेपिभिः कोष्ठबन्धकारिभिः। ली {उपली} ली (लीङ् श्लेषणे)। ‘यथा सर्वाणि भूतानि मृत्योर्भीतानि मारिष। धर्ममेवोपलीयन्ते कमवन्ति हि यानि च॥ तथा कर्णं महेष्वासं पुत्रास्तव नराधिप। उपालीयन्त सन्त्रासात् पाण्डवस्य महात्मनः’ (भा० कर्ण० ४१७१)॥ उपलीयन्ते संश्रयन्ते, उपश्लिष्यन्ति। ‘मदमानमोहभुजगोपलयम्’ (गार्हस्थ्यम्) (अवदा० जा० १८,२०)। उपलयम् आशयम् आश्रयम्। वच् {उपवच्} वच् (व्यक्तायां वाचि, ब्रूञ् आदेशो वा)। ‘तनूपानं परिपाणं कृण्वाना यदुपोचिरे’ (अथर्व० ५।८।६)। उपोचिरे प्रोत्साहनमुद्धर्षगं चक्रिरे। ‘द्विता यदीं कीस्तासो अभिद्यवो नमस्यन्त उपवोचन्त भृगवः’ (ऋ० १।१२७।७ )। उपवोचन्त उपेत्य ब्रुवन्ति इति सायणः। यथान्यत्र ब्रुवः प्रयोग उपशब्द आधिक्यमाचष्टे तथेहापि कुतो न ? ‘वेषि ह्यध्वरीयतामुपवक्ता जनानाम्’ (ऋ० ४।९।५)। उपवक्ताऽधिकवक्ता, प्रेरकः प्रोत्साहकः। ‘उदू अयाँ उपवक्तेव बाहू’ (ऋ० ६।७१।५)। उक्तोऽर्थः। ‘इष्यन्वाचमुपवक्तेव होतुः’ (ऋ० ९।९५।५)। उपवक्ता योऽध्वर्युं प्रतिगरं कुर्वन् प्रोत्साहयति। वञ्च् {उपवञ्च्} वञ्च् (वञ्चु प्रलम्भने)। ‘वयं खलु हता राम त्वयाप्युपबञ्चिताः’ (रा० २।५२।१९)। उपवञ्चिताः समीपे वञ्चिताः प्रतारिताः, अतिसंहिताः। ‘सूपायनास्यै भव सूपवञ्चना’ (ऋ० १।१८।११)। सूपवञ्चना सुखेनाभिगम्या। वद् {उपवद्} वद् (वद व्यक्तायां वाचि)। ‘ते (द्वे ऋचौ)। भूत्वोपावदताम्’ (ऐ० ब्रा० ३।२३)। उपेत्य अब्रूताम्। सामेति शेषः। ‘अमो नाम साम। सा वा ऋक् सामोपावदत्’ (ऐ० ब्रा० ३।२३ )। उपेत्याब्रवीदिति भट्टसायणौ। उपवादः सान्त्ववाद इति षड्गुरुशिष्यः। ‘य एवं विद्वांसं व्रात्यमुपवदति’ (अथर्व० १५।२।३)। उपवदति निन्दति गर्हते। ‘त य एनं पुरस्तादायन्तमुपवदन्ति’ (तै० ब्रा० २।३।९।७)। ‘स य एनं शस्ते तूष्णींशंस उप वा वदेदनु वा व्याहरेत्’ (ऐ० ब्रा० २।३१) अनुव्याहरेत्=शपेत्। ‘एनं होतारम्। तं हेम उपोदुर्दास्या व त्वं पुत्रोसि’ (शां० ब्रा० १२।३) उक्तोऽर्थः। ‘कर्मकरान् उपवदते’ (पा० १।३।४७ सूत्रे वृत्तौ)। उपसान्त्वयति। ‘कुलभार्यामुपवदते।’ रहस्युपच्छन्दयति। ‘उपवादादबिभ्यतो यो मा ब्राह्मणोऽनूचान उपवदिष्यति तस्मा एतं प्रदास्यामीति’ (गो० ब्रा० पूर्व० ३।६)। ‘वाक्पारुष्यमुपवादः कुत्सनमभिभर्त्सनम्’ (कौ० अ० ३।१८।७२)। निगदव्याख्यातम्। ‘शरीरोपवादे काणखञ्जादिभिः’ (कौ० अ० ३।१८।२)। उपवादः परीवादः। ‘तस्मान्नोपवादी स्यात्’ (श० ब्रा० ११।६।३।११)। उपवादी दोषानुद्भावयिता। ‘अथ येऽल्पाः कलहिनः पिशुना उपवादिनः’ (छां० उ० ७।६।१)। उक्तोऽर्थः। वन्द् {उपवन्द्} वन्द् (वदि अभिवादनस्तुत्योः)। ‘अभूद् दूतः प्रहितो जातवेदाः सायं न्यह्न उपवन्द्यो नृभिः’ (अथर्व० १८।४।६५)। वप् {उपवप्} वप् (डुवप बीजसन्ताने, बीजसन्तानः क्षेत्रे बीजविकरणं गर्भाधानं च)। ‘ताभ्यां परःशतानि परःसहस्राणि वा शमीपर्णकरीराण्युपवपतः’ (भा० श्रौ० ८।८।९)। उपवपतो विकिरतः=उपस्तृणुतः। ‘यन्न्यृच्छत्यस्यामेव तदुपोप्यते’ (श० ब्रा० २।३।४।९)। उपोप्यते निखन्यते निखायते निखातं भवति। ‘अपूपानां यमध्वर्युराखूत्कर उपवपेत्’ (लाट्या० श्रौ० ५।३।२)। ‘उपोप्ते ऽन्ये ग्रहाः साद्यन्ते ऽनुपोप्ते ध्रुवः’ (तै० सं० ६।५।२।७)। उपोप्ते कृतमृदुपवापे प्रदेशे, मृदमुपोप्य उपचित्य खरीकृते। ‘पात्राणि निर्णिज्योपवाप्य’ (श० ब्रा० ११।६।२।४)। उपवाप्य मृदाऽऽपूर्य। ‘यदन्यदुत्तरवेद्या उपवपनात्’ (भा० श्रौ० ८।१)। उपवपनं मृदोपचयनम्। वर्ण् {उपवर्ण्} वर्ण् (वर्ण वर्णक्रियाविस्तारगुणवचनेषु)। ‘कृतकैश्चापि तन्मांसं मृगेन्द्रायोपवर्णितम्’ (भा० शां० १११।४९)। ‘दानच्छेदोपवर्णनम्’ (याज्ञ० १।३१९)। उपवर्णन विस्तरेण वर्णनम्। वल्ह् {उपवल्ह्} वल्ह् (वल्ह प्राधान्ये)। ‘एतद् ब्रह्मन्नुप वल्हामसि त्वा’ (वा० सं० २३।५१)। वल्ह प्राधान्ये। इह त्वाह्वानपूर्वे संहर्षे वर्तत इत्युवटः। उपवल्हामः स्पर्धया पृच्छाम इति महीधरः। ‘मूर्धाऽस्य विपतेद् य एनमुपवल्हेत’ (श० ब्रा० ११।४।१।९)। स्पर्धया वादं प्रवर्तयेत्। वस् {उपवस्} वस् (वस निवासे)। ‘उपास्मिञ्छ्वो यक्ष्यमाणे देवता वसन्ति’ (तै० सं० १।६।७।३)। उपवसन्ति उपेत्य वसन्ति। ‘ते ऽस्य गृहेषूपवसन्ति’ (श० ब्रा० १।१।१।७)। उप समीपे यजमानस्य वसन्ति। ‘यज्ञमेवारभ्य गृहीत्वोपवसति’ (तै० सं० ६।४।२।६)। उक्तोऽर्थः। ‘अद्यैव मे अग्न्याधेयस्योपवसथ’ (जै० ब्रा० १।४४)। उपवसथ समीपे तिष्ठत। ‘तस्मादग्नीध्र उपवसन्ति न सदसि’ (ऐ० ब्रा० १०।४)। उपवसन्ति तिष्ठन्ति विश्राम्यन्ति। ‘स वै माघस्यामावास्यायामुपवसत्युदङ्ङावर्त्स्यन्’ (शां० ब्रा० १९।३)। उक्तोऽर्थः। ‘उभये देवासुरा यज्ञमुपावसन्नस्मभ्यमनुवक्ष्यत्यस्मभ्य मिति’ (ऐ० ब्रा० २।१५)। समीपेऽतिष्ठन्। प्रत्यपालयन् प्रत्यैक्षन्त। ‘आशिता एवाद्योपवसाम। कस्यवाहेदम्। कस्य वा श्वो भवितेति’ (तै० ब्रा० १।६।६।४) उक्तोऽर्थः। ‘यद् ग्राम्यानुपवसति तेन ग्राम्यानवरुन्धे’ (तै० सं० १।६।७।३)। ग्राम्यान् पशून् भोजने परिहरति, तद्विषयकमनाशकं कुरुते। अशनपरित्यागेऽनशनेप्युपवसिरिह सकर्मकः। ‘संकर्षणस्य भद्रं ते यत्तदैनमुपावसम्’ (भा० उ० ५५।३४)। उपावसं शिष्यत्वेन पर्यचरम्। ‘तपःश्रद्धे ये ह्युपवसन्त्यरण्ये’ (मुण्डकोप० १।२।११)। उपवसन्ति सेवन्ते। ‘यत्ते वयं पश्यन्त उपवसाम’ (श० ब्रा० ८।१।१।३)। उपवसाम उपासामहै, उपासीमहि, उपतिष्ठेमहि। ‘गर्भिणीं ज्वरितां नारीमेकाहमुपवासयेत्’ (का० सं० खिल० अन्तर्वत्नी० श्लो० ७)। उपवासमनशनं कारयेत्। ‘तेषूपवासान् विविधानुपोष्य’ (भा० वन० ११८।१४)। ‘उपवस्ता प्राप्तोऽस्य औपवस्त्रम्’ (=उपवासः)। (पा० ५।१।१०५ सूत्रे तदस्य प्रकरण उपवस्त्रादिभ्य उपसंख्यानम् इति वार्तिके वृत्तौ)। उपवस्ता=उपवासस्य उपोषणस्य कर्ता। ‘चोरभाण्डस्योपवासेन वा। यथा हि माण्डव्यः’ (कौ० अ० ४।८।८३)। उपवासः समीपस्थितिः। ‘न ब्रह्मचारिणो विद्यार्थस्य परोपवासोस्ति’ (आप०ध० १।२।१७)। परोपवासः परसमीपे वासः। ‘प्रातर्नो यक्ष्यत इति ते ऽस्य विश्वे देवा गृहानागच्छन्ति तेऽस्य गृहेषूपवसन्ति स उपवसथः’ (श० ब्रा० १।१।१७)। यस्मिन्यक्षमाणो भवति ततः पूर्वो दिवस उपवसथ इति सायणः। ‘एकेषामुपवसथे’ (का० औ० ४।१३।७)। उपवसथ इति पौर्णमास्या अमावास्यायाश्चैकं नामधेयम्। वस् {उपवस्} वस् (वस आच्छादने)। ‘यदासन्द्यामुपधाने यद्वोपवासने कृतम्’ (अथर्व० १४।२।६५)। उपवासने आच्छादने प्रावरणे आवरणे परिधाने। वह् {उपवह्} वह् (वह प्रापणे)। ‘संह्रादनो राजरथो य इहास्मानुपावहत्’ (भा० सभा० ६१।५)। उपावहद् इहानीतवान्। ‘देवानां पाथ उप वक्षि विद्वान्’ (ऋ० १०।७०।१०)। समीपं प्रापयसीत्याह। पाथ इत्यन्नमुच्यते। ‘इन्द्रमिद्धरी बहतो ऽप्रतिधृष्टशवसमृषीणां च स्तुतीरुप यज्ञं च’ (वा० सं० ८।३५)। उक्तोऽर्थः। ‘स च पिष्टरसस्तात न मे प्रीतिमुपावहत्’ (भा० अनु० १४।२०)। उपावहत् आहरत्, अजनयत्। ‘उपोह्यमाने द्यूते तु राजानः सर्व एव ते’ (भा० सभा० ६०।१)। उपोह्यमाने उपस्थास्यमाने प्रक्रंस्यमाने। ‘तदुपोढं महद् युद्धमन्योन्यवधकाङ्क्षिणोः’ (रा० ६।१०६।१८)। उपोढमुपस्थितं प्रक्रान्तम्। ‘उपोढकल्याणफलो ऽभिरक्षन्’ (कि० १७।५४)। उपोढं सनिहितम्। ‘उपोढव्यसनादेशं कारयेत् सिद्धलक्षणैः’ (का० नी० सा० ९।७३)। उपोढः संनिहितः। ‘उपोढपाणिग्रहणा’ (कु० ७।४)। उक्तोऽर्थः। ‘कुकर्मभिरुपोढाऽपि लक्ष्मीः’ (राज० ६।२९५)। उपोढा स्वसंनिधिं प्रापिता। ‘यथेन्दावानन्दं व्रजति समुपोढे कुमुदिनी’ (उत्तर० ५।२६)। समुपोढे उदिते। नार्थः समा। ‘ततोप्युपोढा रजनी दिनक्षये’ (रा० गोरे० २।११६।४९)। उपोढाऽवतीर्णा। ‘व्रतिनामुपोढतपसाम्’ (शा० ५।१०) उपोढं संचितम्। ‘उपोढशब्दा न रथाङ्गनेमयः’ (शा० ७।१०)। उपोढो जनितः। उपोढा द्वितीया वल्लभा पत्नीति कोषः। ‘इह त्वां नाभिजानामि बालमेवोपवाहितम्’ (हरि० २।१०४।२९)। इतः प्रापितम् इत्यर्थः। ‘उपोह्य रुचिरां नावं गुहाय प्रत्यवेदयत्’ (रा० २।५२।७)। उपोह्य समीपं प्रापय्य। ‘रविरस्तं गतः श्रीमानुपोह्य रजनीं शुभाम्’ (रा० २।११९।३)। उक्तोऽर्थः। ‘महद् धनुः सज्यमुपोह्य लक्ष्मणः’ (रा० २।८७।२३)। उपोह्य धृत्वा। ‘उपवाह्यस्तु वो भर्ता नापवाह्यः पुराद् वनम्’ (रा० २।४५।१६)। उपवाह्यः पुरसमीपं प्रापणीय इत्यर्थः। ‘अथोपवाह्यादादाय घण्टामैरावताद् गजात्’ (वि० पु० ५।१२।१२)। उपवाह्यं वाहनम्। ‘देवोपवाह्यमक्षय्यं सदा दृष्टिमनःसूखम्’ (रा० ७।१५।३८)। देवोपवाह्यं राजवाहनम्। ‘चन्द्रगुप्तोपवाह्यां गजवशाम्’ (मुद्रा० २)। राजवाह्यस्त्वौपवाह्यः सन्नाह्यः समरोचित इति क्षीरोद्धृतोऽमरोद्घाटने कोषः। ‘यतरो वै युजो ह्रसीयान्भवत्युपवहं वै तस्मै कुर्वन्ति’ (श० ब्रा० १।४।४।७)। इतरेण युग्येन समानोन्नतये ह्रसीयसो युग्यस्य ग्रीवायां यदुपधानं रच्यते स उपवहो नाम। ‘कृतकृत्यं तदात्मानं मेने तस्योपवाहनात्’ (रा० १।११।२९)। उपवाहनात् स्वसमीपानयनादिति कतकः। वा {उपवा} वा (वा गतिगन्धनयोः)। ‘स्योनास्त्वा वाता उप वान्तु शग्माः’ (अथर्व० १८।२।२१)। उपवान्तु समीपे वान्तु पवन्ताम्। ‘प्रक्षालितायां पात्र्यां निष्टप्तोपवातायां पवित्रवत्यां पिष्टानि संवपति’ (आश्व० गृ०)। उपवाता शुष्का। ‘तस्मिन्प्रक्षालितोपवातानि निदधाति’ (कौ० सू० २।२९)। ‘प्रक्षालितोपवातान्यक्लिष्टानि वासांसि पत्नीयजमानर्त्विजश्च परिदधीरन्’ (बौ० ध० १।६।१३।५) उक्तोऽर्थः। ‘तद्वायुरुपयाति’ (श० ब्रा० १३।३।८।६)। तस्योपरि वातीत्याह। विश् {उपविश्} विश् (विश प्रवेशने)। ‘उपो नमोभि र्वृषभं विशेम’ (ऋ० ८।८५।६)। समीपे वर्तेमहि, उपाप्नुयाम। ‘बलेनोपविवेश ह’ (भा० वन० ६१।१)। उपविवेश निविविशे। सैन्यनिवेशं चकारेत्यर्थः। ‘रथमोचनमादिश्य सन्ध्यामुपविवेश ह’ (भा० उ० ८४।२१)। सन्ध्यां यावद् दैवतोपासनार्थं कृतासनोऽभवदित्यर्थः। ‘सोप्युक्त्वैवमुपाविशत्’ (भट्टि० ७।७५)। अनशनेन स्थित इत्यर्थः। ‘अथ प्रायमुपवेक्ष्यामि’ (रा० २। ) अनशनमुद्दिश्यैकत्रकृतासना भविष्यामीत्यर्थः। ‘द्रौपदी यत्र भर्तॄनुपाविशत्’ (भा० आदि० २।३०४)। पतीन् विमताननुमानयितुं तेषां पुरः स्थिरासनाऽभूदित्यर्थः। ‘प्रीतिश्च मनुजव्याघ्र दुर्योधनमुपाविशत्’ (भा० सभा० १३६।११)। उपाविशत्=आविशत्। अत्रार्थे विरलः प्रयोगः। ‘कृच्छ्रेणाल्पाल्पं सशब्दशूलमतिद्रवमति बहु चोपविशन्तं दृष्ट्वा पुरीषवहान्यस्य स्रोतांसि प्रदुष्टानीति विद्यात्’ (चरक० वि० ५।६)। उपविशन्तं निषद्योच्चरन्तम्, मलमुत्सृजन्तम्। ‘तावदर्कोप्युपाविशत्’ (कथा० १२३।१७१)। उपाविशदस्तं यन्नलम्बत, लम्बमानोऽभूत्। ‘बन्धोः क्षीराभिधानस्य प्रविवेशोपवेशनम्’ (राज० ८।६४८)। उपवेशन निवेशनं निकेतनम्। ‘आमोपवेशनं लेपः स्रोतसां स च सर्पति’ (वाग्भट० नि० अ० १३)। आमोपवेशनम् आमस्य वर्चसस्त्याग इत्यर्थः। विष् {उपविष्} विष् (विष्लृ व्याप्तौ)। ‘विश्वं विवेष्टि द्रविणमुप क्षु’ (ऋ० १०।६१।१२)। उपविवेष्टि (=वेवेष्टि) यत्नेन चेष्टया वाऽवाप्नोति। ‘अन्तर्वेदि शाखायाः पर्वाण्यसर्वाणि प्रशात्य मूलतः शाखां परिवास्य (=छित्त्वा) उपवेषं करोति’ (आप० श्रौ० १।२।६।६)। अङ्गारप्रेषणार्थं काष्ठमुपवेष इति समाख्यायत इति रुद्रदत्तः। ‘अधिवृक्षसूर्ये आविःसूर्ये वा धृष्टिरसि ब्रह्म यच्छेत्युपवेषमादाय’ (आप० श्रौ० ६।१।१।२)। उपवेषशब्द उद्घाटनार्थे काष्ठे वर्तत इत्युक्तप्रायं पुरस्तात्। ‘किं शाखाच्छेदनस्योभयं प्रयोजकं शाखा उपवेषश्च। उत शाखा प्रयोजिका उपवेषोऽनुनिष्पादी’ (मी० ४।२।८ शा० भा०)। उक्तोऽर्थः। ‘इत्युपवेषमादाय’ (भा० श्रौ० ६।१०।५)। उपवेषो मन्थदण्डः। वीज् {उपवीज्} वीज् (वीजिर्लौकिक इति स्वामी)। ‘स एष पक्षिभिः पक्षैः शयान उपवीज्यते’ (भा० स्त्री० २४।२४)। उपवीज्यते, आधूयते, वातोऽस्य क्रियते। वृत् {उपवृत्} वृत् (वृतु वर्तने)। ‘उप मा वर्तस्व’ (तै० ब्रा० २।३।१०।३)। मामुपेहीत्यर्थः। ‘सहिता उपवर्तन्ते’ (रा० २।११९।५)। समीपे वर्तन्त इत्यर्थः। ‘स चेदवघ्रायाद् उपवर्तेत वा’ (आश्व० श्रौ० १०।८।३)। उपवर्तेत उपक्रामेत् उपेयात्। ‘पञ्चालराजस्य सुतामधर्मो न चोपवर्तेत न विभ्रमेच्च’ (भा० आदि० १९१।५)। उपवर्तेत स्पृशेत् उपेयात्। ‘उपप्लवो महानस्मानुपावर्तत केशव’ (भा० वन० २०३।३०)। उपावर्तत उपातिष्ठत्। ‘उत्पन्नमिह लोके वै जन्मप्रभृति मानवम्। विविधान्युपवर्तन्ते दुःखानि च सुखानि च’ (भा० शां० २८।१३)॥ उपवर्तन्त उपनमन्ति। ‘नाधर्मेणागमः कश्चिन्मनुष्यानुपवर्तते’ (मनु० १।८०)। तत्र प्रतिवर्तत इति पाठान्तरम्। ‘सर्वां रात्रिमध्ययनं करोषि नेदं पितः सम्यगिवोपवर्तते’ (भा० वन० १३२।१०)। नोपवर्तते न जायते, न सम्पद्यते। ‘क्रममाणं हृषीकेशमुपावर्तन्त सर्वशः’ (हरि० १।४१।९८)। उपावर्तन्त पर्यवृण्वत, पर्यवेष्टयन्त। ‘मुक्त्वा हयान् पाययित्वोपवृत्तान्’ (भा० आदि० १९२)। उपवृत्तान् भ्रमितान्। ‘अथोषस्युपवृत्तायाम्’ (भा० पु० १०।७०।१)। उपवृत्ताऽऽसन्ना। ‘प्रायोपवृत्तचित्तानां शोकोपहतचेतसाम्। परैराधर्षितानां च स्वत एव प्रवेशनम्॥’ उपवृत्तं भ्रान्तम्। नासूचितस्य पात्रस्य प्रवेशः क्वचिदिष्यत इत्यस्यापवादभूतोऽयङ्ग्रन्थः। ‘विपर्याणोपवर्तित–’ (तुरग-) (कथा० ९४।१७)। उपवर्तितो विश्रमितो व्यवस्थापितश्वासः। ‘कालो नरश्रेष्ठ समीपमुपवर्तितुम्’ (रा० ७।१०४।१३)। उपवर्तितमुपगन्तुम्, सान्निध्यमाप्तुम्। ‘राष्ट्रं तु विषयः सोपि युक्तो ग्रामैः शताधिकैरुपवर्तनम्’ (वैजयन्ती)। निगदव्याख्यातम्। ‘नहिवृतिवृषिव्यधिरुचिसहितनिषु क्वौ’ (६।३।११६) इति पूर्वपदस्य दीर्घं शास्ति। तत्र ‘उपावृत्’ इत्येकतमदुदाहरणम्। वेष्ट् {उपवेष्ट्} वेष्ट् (वेष्ट वेष्टने)। ‘अक्तोऽभ्यक्तो वेष्टित्युपवेष्टिती कञ्चुक्युपानही पादुकी’ (आप० १।२।८।२)। कटिप्रदेशो द्वितीयेन वाससा वेष्टितो यस्य स उपवेष्टिती। वै {उपवै} वै (पै ओवै शोषणे)। ‘यस्य नाराशंस उपवायति’ (पञ्च० ब्रा० ब्रा० ९।९।५)। उपवायति उपशुष्यति। ब्रज् {उपब्रज्} ब्रज् (वज व्रज गतौ)। ‘तमिन्द्र उपव्रज्योवाच’ (तै० ब्रा० ३।१०।११।३) उपव्रज्य उपेत्य। व्रतय् {उपव्रतय्} व्रतय् (व्रतय्=व्रत&#43;णिच् भोजने)। तथा च आश्व० श्रौ० २।६।८।३९ सूत्रे प्रयोगः– शक् {उपशक्} शक् (शक्लृ शक्तौ)। ‘शिक्षन्तो नोपशेकिम’ (अथर्व० ६।११४।२)। शक्ता भवितुमिच्छन्तोपि शक्ता नाभूमेत्याह। उपशब्दोऽन्यत्र सामीप्यवचनः, इह तु पर्याप्तिमाह। ‘येन संगच्छा उप मा स शिक्षात्’ (अथर्व० ७।१२।१)। मा शिक्षात् मां वक्तुं समर्थमिच्छत्विति सायणः। शकेः सन्नन्ताल्लेटि रूपमिति च सः। इह यः कश्चित् किञ्चिदाह स सर्वो व्यामोहः। कथमनृषिर्ॠषे र्हृदयं विजानीयात्। ‘वधीर्हि दस्युं धनिनं घनेनँ एकश्चरन्नुपशाकेभिरिन्द्र’ (ऋ० १।३३।४)। उपशाकाः समीपवर्तिनः शक्तिमन्तः सहायाः (मरुतः)। शम् {उपशम्} शम् (शमु उपशमे)। ‘तथायमपि कृतकर्तव्यः सम्प्रति परमुपशमं प्राप्तः’ (प्र० च०)। उपशमो विश्रमः। ‘ग्रन्थिः पाषाणकठिनो यदा नैवोपशाम्यति’ (चरक० चि० २१।१३१)। शाम्यतीत्येवार्थः। शिक्ष् {उपशिक्ष्} शिक्ष् (शिक्ष विद्योपादाने)। ‘राजानमुपशिक्षस्व ज्येष्ठं भ्रातरमीश्वरम्’ (भा० आश्रम० ११।१४)। उपशिक्षस्व उपेत्य शिक्षस्व वेद्यमुपादत्स्वेत्याह। ‘अध्यात्मगतितत्त्वज्ञमुपाशिक्षत यः पुरा’ (भा० शां० ३७।१२)। उक्तोऽर्थः। ‘प्रियेणेवैनौ तद्धाम्ना परोक्षमुपशिक्षति’ (पञ्च० ब्रा० १४।२।४)। सङ्ग्रहेणादत्ते, स्वायत्तं करोति। ‘यद्येनं पुनरुपशिक्षेयुः’ (तै० ब्रा० २।३।२।२)। एनं निराकृतं पुरुषं यदि पुनरपि स्वीकुर्युरित्यर्थः। ‘समाधिनोपशिक्षन्तो ब्रह्मलोकं सनातनम्’ (भा० अनु० ९३।२३)। इहोदाहृतिषु शिक्षतिरुपादानमात्रे वर्तते। ‘एवं मयाऽस्त्राण्युपशिक्षितानि शक्राच्च वाताच्च शिवाच्च साक्षात्’ (भा० वन० १६५।१२)। उपशिक्षितानि उपसद्य शिक्षितानि। शी {उपशी} शी (शीङ् स्वप्ने)। ‘ऐतस्मात्कालादुपशेते’ (श० ब्रा० ४।२।४।५)। ध्रुवो ग्रह एतावन्तं कालमवस्थितो भवतीत्याह। ‘उत्तरतो हि स्त्री पुमांसमुपशेते’ (श० ब्रा० १।१।१।२०)। समीपे वामतः शेत इत्यर्थः। ‘गतासुमेतमुप शेष एहि’ (ऋ० १०।१८।८)। ‘सुकन्ये कमिमं जीर्णि कृत्यारूपमुपशेषऽआवामनुप्रेहीति’ (श० ब्रा० ४।१।५।९)। ‘स्वर्गे लोकेऽप्सरस एनं जाया भूत्वोपशेरते’ (भाष्ये )। ‘यदात्मन्युपशेते, सात्म्यार्थो ह्युपशयार्थः’ (चरक० वि० १।२३)। निगदव्याख्यातम्। ‘कीदृशं भोजनं युष्माकमुपशेते’ (अवदा० मैत्री० जा०)। उपशेते सात्म्यमनुकूलं भवतीत्यर्थः। ‘आप उपशेरते उष्णाश्च शीताश्च’ (भा० गृ० २।१९)। ‘अग्नीनुपशयानस्य राज्ञः’ (भा० अनु० ७।९)। समीपे शयानस्य। ‘निदानं पूर्वरूपाणि रूपाण्युपशयस्तथा। सम्प्राप्तिश्चेति विज्ञानं रोगाणां पञ्चधा स्मृतम्॥ उपशयः पुनर्हेतुव्याधिविपरीतानां विपरीतार्थकारिणामौषधाहारविहाराणामुपयोगः सुखानुबन्धः’ (चरक० नि० १।९)। निगदव्याख्यातम्। ‘शीतद्वेषानुपशयौ’ (अष्टाङ्ग० निदान० १६।२३)। असुखानुबन्ध उपशय इति हृदयबोधिका। ‘निदानोक्तानुपशयो विपरीतोपशायिता’ (वाग्भट० नि० अ० २)। विकारवर्धकोऽर्थोऽनुपशयः। ‘हन्ति नोपशयस्थो पि शयालुर्मृगयुर्मृगान्’ (शिशु० २।८०)। अथोपशयः स्थाने यत्र स्थित्वा हि लुब्धकाः। ‘गूढात्मानो मृगान्घ्नन्ति’ (नानार्थार्णव० )। ‘तान्देवा उपशयेनैवापानुदन्’ (तै० सं० ६।६।४।१७)। उपशयो यूपः। तस्माद् यूपैकादशिनी भवति। ‘द्वादश उपशयो भवति वितष्टः’ (श० ब्रा० ३।७।२।१)। उपशयो यूपविशेषो यः समीपे उपयोगाय क्लृप्तो भवत्यनुच्छ्रितः। ‘तस्मिन्नितरौ प्राञ्चावुपशयौ निदधाति’ (सत्या० श्रौ० २४।२।१०)। उपशयौ शयानौ। ‘मृदमुपशयां निदधाति’ (का० श्रौ० १६।४।७)। उखां क्रियमाणामुपशेते अतिरिच्यत इत्युपशया। ‘अथोपशयायै पिण्डं परिशिनष्टि प्रायश्चित्तिभ्यः’ (श० ब्रा० ६।५।३।७)। इहाप्युपशयेति मृदो विशेषणम्। ‘गुदाऽउपशयानि’ (श० ब्रा० १२।९।१।३)। उपशयानि=उपपात्राणि। इहोपशयं नपुंसकम्। ‘निशोपशायः कर्तव्यः’ (भट्टि० ७।४१)। ‘व्युपयोः शेतेः पर्याये’ (३।३।३९)। इति घञि रूपम्। पर्यायेण समीपे शयनमुपशायः (रक्षार्थम्)। ‘रावणस्योपशायिन्यो ददर्श हरिसत्तमः’ (रा० ५।६।२९)। उपशायिन्यः=उपशायिनीः। पर्यायेण शयनस्थानरक्षिका इत्यर्थः। ‘पूर्वोत्थायी चरमं चोपशायी’ (भा० आदि० ९१।२)। चरममुपशायी=जघन्यसंवेशी। ‘वाताच्छूलाङ्गसादौ च जृम्भा स्निग्धोपशायिता’ (का० सं० खिल० अम्लपित्त० श्लो० १६)। शुष् {उपशुष्} शुष् (शुष शोषणे)। ‘यदेवास्य शयानस्योपशुष्यति तदेवास्यैतेनाप्याययति’ (तै० सं० ३।१।१०।३)। ‘शरीराण्युपशोषयन्’ (हरि० १।२३।२)। उपशब्दः सामीप्ये वर्तमानः क्रियाया असाकल्यमाह। श्रि {उपश्रि} श्रि (श्रिञ् सेवायाम्)। ‘उच्छ्वञ्चमाना पृथिवी सु तिष्ठतु सहस्रं मित उप हि श्रयन्ताम्’ (ऋ० १०।१८।१२)। प्रक्षिप्ताः पांसव एनमुपसेवन्ताम्, संपरिवार्य तिष्ठन्त्वित्यर्थः। ‘मध्यमे परिधाऽ उपश्रयति’ (श० ब्रा० १४।२।२।३२)। मध्यमं परिधिमुपाश्रित्य निदधाति। ‘यथा शकुनिः सूत्रेण प्रबद्धो दिशं दिशं पतित्वाऽन्यत्रायतनमलब्ध्वा बन्धनमेवोपश्रयते’ (छां० उ० ८।८।२)। उपश्रयत उपलीयते विश्रमाय। ‘वक्षःसु रुक्मा उपशिश्रियाणाः’ (ऋ० ७।५६।१३)। निबिडबद्धान् स्वर्णालङ्कारान्धारयन्तः। मरुतो विशिष्यन्ते। ‘तथैवोपश्रिता दैवी बुद्धिर्बुद्धिमतां वा’ (भा० शां० ४५।१८)। ‘उद्गीथ उपश्रीः’ (कौषी० ब्रा० उ० १।५)। परिधानस्योपरि दृढबद्धं परिधानान्तरमुपश्रीरुच्यते। श्रु {उपश्रु} श्रु (श्रु श्रवणे)। ‘उप ब्रह्माणि शृणव इमा नः’ (ऋ० ६।४०।४)। उपशृणव उपशृणु, उपेत्य शृणु। ‘देवा वै ब्रह्मन्नवदन्त। तत्पर्ण उपाशृणोत्’ (तै० ब्रा० १।१।३।११)। उपाशृणोत् समीपेऽवस्थायाशृणोदित्यर्थः। ‘कुमारं जातं संवदन्त उप वै शुश्रूषते नि वै ध्यायतीति’ (ऐ० ब्रा० ३।१।२)। ‘तदु ह जानश्रुतिः पौत्रायण उपशुश्राव’ (छां० उ० ४।१।५)। उपशुश्रुवान् श्रुतवान्। उपशब्दो विशेषकृन्न। ‘उपशुश्रुवान्कौत्सः पाणिनिम्’ (पा० ३।२।१०८ सूत्रे वृत्तौ)। पाणिनिमुपेत्य शिष्यवद्भावेन शास्त्रं श्रुतवानित्यर्थः। ‘यन्मयोक्तमिदं वाक्यं युष्माभिश्चाप्युपश्रुतम्’ (भा० आश्व० ९०।१९)। उपश्रुतमवहितं श्रुतम्। ‘अथा न इन्द्र सोमपा गिरामुपश्रुतिं चर’ (ऋ० १।१०।३)। अस्मत्कृतानां त्वत्स्तुतीनामेकमनाः श्रवणं कुरु। ‘सुश्रुतिश्च मोपश्रुतिश्च मा हासिष्टाम्’ (अथर्व० १६।२।५)। उपश्रुतिः सावधानं श्रवणम्। ‘पतिव्रतात्वात्सत्येन सोपश्रुतिमथाकरोत्’ (भा० उ० १३।२६)। सन्देहनिर्णायिका देवी उपश्रुतिः। ‘नक्तं निर्गत्य यत्किञ्चिच्छुभाशुभकरं वचः। श्रूयते तद्विदुर्धीराः देवप्रश्नमुपश्रुतिम्॥ नोपश्रुतिं कटुकां नोत मुक्ताम्’ (भा० उ० ३०।५)। उपश्रुतिर्वार्ता। ‘यथा त्रयाणां वर्णानां संख्यातोपश्रुतिः पुरा। राजधर्मेष्वनुमता लोकाः सुचरितैः सह’ (भा० शां० ६४।६)॥ उपश्रुतिरन्तर्भावः। ‘उपश्रुत्य वचो राज्ञः स दूतान्प्राहिणोत्तदा’ (भा० सभा० ३३।४०)। उपश्रुत्य=श्रुत्वा संनिहितः श्रोता संनिहितश्च वक्तेति गम्यते। ‘तस्य मेऽयमग्निरुपद्रप्टा वायुरुपश्रोता।’ (ऐ० ब्रा० ७।२४)। स्पष्टोऽर्थः। ‘उप नः सूनवो गिरः शृण्वन्त्वमृतस्य ये’ (वा० सं० ३३।७७)। उपशृण्वन्तु समीपमेत्य शृण्वन्तु। श्लिष् {उपश्लिष्} श्लिष् (श्लिष आलिङ्गने )। ‘उपाश्लिषज्जतु काष्ठम्’ (पा० ३।१।४६ सूत्रे भाष्ये)। संलग्नमभूदित्यर्थः। ‘तदुपश्लेषय शरं यावन्निरूपयामि’ (विक्रम० ५)। उपश्लेषय उपनय, मदन्तिकं नयेत्यर्थः। ‘एकादश कार्षापणा उपश्लिष्टा अस्मिञ्छते एकादशं शतम्’ (पा० ५।२।४५ सूत्रे भाष्ये)। उपश्लिष्टा युक्ताः। ‘तथैवाध्वन्यवेषेण सोपश्लिष्य जनार्दनम्। प्रत्यग्रवनमालेन वक्षसाऽभिविराजता’ (हरि० २।४६।५६)। उपश्लिष्य परिश्लिष्य आश्लिष्य। ‘अचिरोपसम्पत्तिरचिरोपश्लेषः।’ (पा० ६।२।५६ सूत्रे वृत्तौ)। श्लोक् {उपश्लोक्} श्लोक् (श्लोकृ सङ्घाते सङ्घातो ग्रन्थः)। ‘उपश्लोक्यस्य माहात्म्यादुज्ज्वलाः काव्यसम्पदः’ (भा० काव्या० )। उपश्लोक्यः स्तुत्यः कीर्त्यः। श्वस् {उपश्वस्} श्वस् (श्वस प्राणने)। ‘उपश्वासय पृथिवीमुत द्याम्’ (हे दुन्दुभे) (अथर्व० ६।१२६।१)। उपश्वसितामुच्छ्वसितामापूरितां कुरु। सद् {उपसद्} सद् (षद्लृ विशरणगत्यवसादनेषु)। ‘गीर्भिर्गृणन्तो नमसोप सेदिम’ (ऋ० ५।८।४)। उपसेदिम उपसीदामः, उपसन्ना भवामः। ‘सुप्रजसस्त्वा वयं सुपत्नीरुप सेदिम’ (तै० सं० १।१।१०)। त्वा गार्हपत्याग्निम्। ‘जीवा जीवन्तीरुप वः सदेम’ (अथर्व० ३।१३।६)। उपसदेम उपसीदेम उपगच्छेम। ‘अथ हैनं प्रस्तोतोपससाद’ (छां० उ० १।११।४)। ‘आकल्पसाधनैस्तैस्तैरुपसेदुः प्रसाधकाः’ (रघु० १७।२२)। उक्तोऽर्थः। ‘तं त्वा…प्रजावन्त उपसदेम सर्वे’ (अथर्व० ७।७८।४)। उपसदेम परिचरेम। ‘भद्रं पश्यन्त उप सेदुरग्रे तपो दीक्षामृषयः सुवर्विदः’ (तै० सं० ५।७।४।६)। उपसेदुरुपासाञ्चक्रिरे। ‘पितरो वात्र पूर्व उपसीदन्ति’ (जै० ब्रा० १।७४)। उपसीदन्ति निषीदन्ति। ‘न चेदुपसीदेत्’ (सत्या० श्रौ० २६।२।३५)। उक्तोऽर्थः। ‘इहोपसीदतु भवान्’ (त्रिपुरदाहे)। उक्तचर एवार्थः। लौकिके साहित्ये ऽ त्रार्थे विरलः प्रयोगः। ‘यथागारं दृढस्थूणं जीर्णं भूत्वोपसीदति’ (रा० २।१०५।१८)। उपसीदति अवसीदति विशीर्यते नश्यति। अयमेवार्थ उत्तरार्धे तथा ऽवसीदन्तीति श्रवणात्। ‘ये यजामह इत्युपासदत्’ (तै० सं० १।६।११)। उपसीदति, उपैतीत्यर्थः। ‘द्वन्द्वं पात्राण्युपसादयति’ (श० ब्रा० १४।१।३।१)। उपसादयति समीपे स्थापयति। ‘प्रोक्षणीरासादयेध्मं बर्हिरुपसादय’ (श० ब्रा० १।२।५।२१)। उक्तोऽर्थः। ‘यदहोष्यन्नुपसादयेत्। यथाऽन्यस्मा उपनिधाय। अन्यस्मै प्रयच्छति। तादृगेव तत्’ (आप० श्रौ० २।५।१०)। ‘तदुत्तरेणाहवनीयमुपसादयन्ति’ (श० ब्रा० ३।६।३।१३)। ‘इत्युद्गृह्यापरेणाहवनीयं बर्हिष्युपसादयति’ (भा० श्रौ० ६।१२।३)। ‘अथोलूखलमुसले प्रक्षाल्य शूर्पं च पश्चादग्नेः प्रागग्रान्दर्भानास्तीर्योपसादयति।’ उक्तोऽर्थः। ‘संवत्सरे पर्यागते एताभिरेवोपसादयेत्’ (तै० सं० १।६।१०।३)। उपसादयेत् अधिश्रयेत्। ‘उपसन्नो होता प्रातरनुवाकमनुवक्ष्यन्भवति’ (श० ब्रा० ३।९।३।७)। उपसन्नोऽन्तिकस्थः। ‘विश्वास्यैवोपसन्नार्थो वशे कृत्वा रिपुः प्रभो’ ( भा० शां० १०३।१३)। उपसन्नार्थः=लम्भितार्थः कृतः। ‘ब्रवीतु भगवांस्तन्मे उपसन्नोऽस्म्यधीहि भोः’ (भा० शां० २८७।११)। उपसन्नः शिष्यभावेनोपेतः। ‘नानुपसन्नाय’ (निर्ब्रूयात्) (नि० २।३।६)। उपसन्नो विधिवत्प्राप्तः, शिष्यवृत्तिमास्थितः। ‘उपसन्ने त्वहोरात्रम्’ (गो० गृ० ३।३।२७)। विशेषणमहिम्ना विशेष्यलाभः, यथा सागराम्बरेत्यत्र। शिष्य इत्यर्थः। ‘कथं च निस्तरेमास्मात्कृच्छ्राद्दैवोपसादितात्’ (भा० वन० २६३।४०)। उपसादितात्=उपनमितात्, प्रापितात्। ‘आत्मानं शरीरमुपहारं हविष्यमुपाहरत् उपसादितवान्’ (भा० ७।५२ इत्यत्र नीलकण्ठः)। ‘य आङ्गिरसो नमसोपसद्यः’ (ऋ० १०।४७।६)। उपसद्य उपसन्न उपगतः (देवान्)। ‘धन्योऽस्म्यनुगृहीतोस्मि यस्य मे मुनिपुङ्गव। यज्ञोपसदनं ब्रह्मन्प्राप्तोसि मुनिभिः सह’ (रा० १।५०।१४)॥ यज्ञोपसदनं देवयजनमिति कतकः। यज्ञस्थानमिति यावत्। ‘तत्रोपसदनं चक्रे दोणस्येष्वस्त्रकर्मणि’ (भा० वन० १७१६९) द्रोणमुपसेदिवानित्यर्थः। ‘अशितास्त उपसदः’ (सन्तु) (अथर्व० ६।१४२।३)। उपसद उपसत्तारः, उपगन्तारः। ‘इमां मे अग्ने समिधमिमामुपसदं वनेः’ (ऋ० २।६।१)। उपसदमुपसदनसाधनामाहुतिम्। ’ ते देवा अब्रुवन् उपसद उपायामोपसदा वै महापुरं जयन्तीति’ (श० ब्रा० ३।४।४।४)। उपसद्रोधः परिवेष्टनम्। ‘अग्निर्नेतेत्याग्नेयी प्रथमोपसत्’ (ऐ० ब्रा० ३।१८)। उपसद् आहुतिः। ‘प्रकामोद्यायोपसदम्’ (वा० सं० ३०।९)। उपसीदति समीपे तिष्ठति, तम्। उदीक्षमाणमित्यर्थः। ‘उपसत्ता वर्धतां ते अनिष्टृतः’ (अथर्व० ७।८७।३)। उपसत्ता उपसदनशीलः परिचारकः। अनिष्टृतः=अनिस्तृतः=अहिंसितः। ‘मा ते रिषन्नुपसत्तारो अग्ने’ (अथर्व० २।६।२)। उक्तोऽर्थः। ‘मा ते रिषन्नुपसत्तारो गृहाणाम्’ (अथर्व० ३।१२।६)। उपसत्तारो निवसन्तः। ‘परिचरिता भवति परिचरन्नुपसत्ता’ (छा० उ० ७।८।१)। उपसत्ता गुरोः सामीप्यस्य लब्धा। ‘देवानां सख्यमुप सेदिमा वयम्’ (वा० सं० २५।१५)। उपसेदिम प्राप्नुयाम। ‘य आसुतं कुर्वते यथा दुग्धामुपसीदेदेवं तत्’ (पञ्च० ब्रा० ४।४।११)। उपसीदेत् उपविशेत्। सिच् {उपसिच्} सिच् (षिच क्षरणे)। ‘तद्यथा जरत्कक्षमग्निनोपदीप्य तमद्भिरुपसिञ्चेत्’ (जै० ब्रा० २।१३७)। उपसिञ्चेत् आर्द्रयेत्। ‘शुनासीराविमां वाचं… पयः। तेनेमामुपसिञ्चतम्’ (ऋ० ४।५७।५)। उपसिञ्चतमुपेत्य सिञ्चतमिति महेश्वरः। उपसिञ्चतमार्द्री कुरुतम् इत्यन्ये। ‘व्यञ्जनैरुपसिक्ते’ (पा० ४।४।२६)। दध्नोपसिक्तं दाधिकम् इति वृत्तिः। उक्तोऽर्थः। ‘दुहन्त्यूधरुपसेचनाय’ (ऋ० १०।७६।७)। उपसेचनाय क्षरणाय। ‘त्रयः कोशास उपसेचनासः’ (ऋ० ७।१०१।४)। उपसेचनास उपसेक्तार इति सायणः। उपसेचनसाधनानि खजाका दर्व्यो वेत्यन्ये। ‘ऋतं हस्तावनेजनं कुल्योपसेचनम्’ (अथर्व० ११।३।१३)। उपसेचनं मिश्रणसाधनम्। ‘वेति त्वमुपसेचनी’ (ऋ० १०।२१।२)। उपरिक्षरणशीला ऽऽहुतिः। रसमयं हविरिति यावत्। ‘मृत्युर्यस्योपसेचनम्’ (कठोप० २।२५)। उपसेचनं व्यञ्जनम्। सिध् {उपसिध्} सिध् (षिधु संराद्धौ)। ‘अथ यदस्यान्नमुपसिद्धं स्यात्’ (गो० गृ० १।९।४)। उपसिद्धं समीपे सिद्धम्। सृ {उपसृ} सृ (सृ गतौ)। ‘भृगुर्वै वारुणिर्वरुणं पितरमुपससार’ (तै० उ० ३।१)। उपससार=उपजगाम। ‘अथ खल्वाशीः समृद्धिरुपसरणानीत्युपासीत’ (छां० उ० १।३।८)। उपसरणानि उपगन्तव्यानि ध्येयानीति शङ्करः। ‘प्रजने सर्तेः’ (पा० ३।३।७१) इत्यपं विधत्ते घञोऽपवादम्। गवामुपसर इति चोदाहरणं वृत्तौ स्थितम्। प्रजनं (प्रजनः?) प्रथमं गर्भग्रहणम्। स्त्रीगवीषु पुङ्गवानां गर्भाधानाय प्रथममुपसरणमुच्यते। ‘उपसर्या काल्या प्रजने’ (पा० ३।१।१०४)। प्रजने प्राप्तकाला गौरुपसर्योच्यते। उपसार्येति प्राप्त उपसर्येति निपातनम्। ‘यस्तूर्ध्वमधो वा भेषजवेगं प्रवृत्तमज्ञात्वा विनिहन्ति तस्योपसरणं हृदि कुर्वन्ति दोषाः’ (सुश्रुत० २।१९५।१)। ‘यं वै नेदिष्ठमुपसर्तव्यानां मन्येत तमुपधावेत्’ (श० ब्रा० १।६।२।११)। उपसर्तव्यः साहाय्यलाभायोपेयः। सृज् {उपसृज्} सृज् (सृज विसर्गे)। ‘तदेतत् स्रोतसां प्रकृतिभूतत्वान्न विकारैरुपसृज्यते शरीरम्’ (चरक० वि० ५।७)। नोपसृज्यते न सम्बध्यते। ‘तत्रौपसर्गिको नाम यः पूर्वोत्पन्नं व्याधिं जघन्यकालजातो व्याधिरुपसृजति स तन्मूल एवोपद्रवसंज्ञकः’ (सुश्रुत० सू० अ० ३५)। उपसृजति तेन सम्बद्धस्तस्योपरि जायते। ‘एवम् खल्वेता देवताः पाप्मभिरुपासृजन्’ (श० ब्रा० १४।४।१।७)। उपासृजन् अयुञ्जन्। ‘पापानुगास्तु पापास्ताः पतीनुपसृजन्त्युत’ (भा० वन० २३३।१७)। दोषेर्योजयन्तीत्यर्थः। ‘वत्सो न मातुरुप सर्ज्यूधनि’ (ऋ० ९।६९।१)। उपसर्जि उपासर्जि प्रतिधीयते संसृज्यते। ‘दक्षिणत उपसृजति’ (तै० ब्रा० २।१।८।१)। दक्षिणपार्श्वे वत्सं सम्बध्नातीत्युक्तं भवति। ‘उपसृजन्तीत्युपसर्गाः’ (पा० १।४।३८) इत्यत्र पदमञ्जरी। संबध्नन्तीत्यर्थ इति च सा। उपसृज्यते नियुज्यत इत्युपसर्जनम् इति द्वे अप्रधानोपसर्जने इत्यमरव्याख्यायां स्वामी। ‘महानाम्नीनां पञ्चाक्षरानुपसर्गानुपसृजत्येकादशाक्षरेषु पादेषु’ (ऐ० ब्रा० ४।४)। उपसृजति अभ्युच्चिनोति, आवपति। ‘आत्मा वै पञ्चविंशः। प्रजा पशव उपसर्गः। प्रजयैतत् पशुभिः प्रेष्यैरन्नाद्येनेत्यात्मानमुपसृजने’ (शां० ब्रा० १७।१)। ‘महानाम्नीनामुपसर्गानुपसृजति’ (ऐ० ब्रा० ४।४)। अतिच्छन्दसामनुष्टुप्त्वसम्पादनाय मेलनं करोतीत्यर्थः। ‘अपो देवीरुपसृज मधुमतीः’ (वा० सं० ११।३८)। उपसृज निक्षिपेत्युवटः। आसिञ्चास्मिन्खननप्रदेश इति च महीधरः। ‘स आसामेष प्रथमभक्षः सोमस्य राज्ञो यन्निग्राभ्याभिरुपसृजति’ (श० ब्रा० ३।९।४।१५)। निग्राभ्या जलानि सोमस्योपर्यासिञ्चतीत्यर्थः। ‘त्रिभिरप उपसृजंति’ (श० ब्रा० ६।५।१।१२)। उपसृजति उपर्यासिञ्चति, प्रोक्षति, अभ्युक्षति। ‘ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः’ (ऋ० २।१।१६)। उपसृजन्ति अतिसृजन्ति दाशन्ते ददति। ‘उपसृजन्धरुणं मात्रे धरुणो मातरं धयन्’ (वा० सं० ८।५१)। मातुः पृथिव्या धारयितारमग्निमुपसृजन्समीपं प्रापयन्। ‘राजानं वा एताभिरुपस्रक्ष्यन्भवति’ (श० ब्रा० ३।९।३।२६)। उपस्रक्ष्यन् अभिषेक्ष्यन्। ‘क्रुधद्रुहोरुपसृष्टयोः कर्म’ (पा० १।४।३८)। उपसृष्टयोरुपसर्गेण सम्बद्धयोः। ‘हुत उपसृष्टां प्रब्रूतादित्याह।’ (अध्वर्युरिति शेषः) (का० श्रौ० ४।२।१८)। उपसृष्टा वत्सेन संगता। ‘यस्याग्निहोत्री व्युपसृष्टा निषीदति’ (तै० ब्रा० १।४।३।२)। ‘उपसृष्टा गावो वसन्ति’ (तां रात्रिम्) (लौ० गृ० ५८।७)। उक्तोऽर्थः। ‘स होवाच। गौतम का तेऽग्निहोत्री को वत्सः किमुपसृष्टा’ (श० ब्रा० ११।५।३।२)। गोर्वत्सेन योजनं दोहनाङ्गभूतं किम् इत्यर्थः। ‘दृष्ट्वा दुर्बलमामपात्रसदृशं मृत्यूपसृष्टं जगत्’ (सौन्दर० ८।३२)। मृत्यूपसृष्टं मृत्युसम्बद्धं मृत्युनाऽऽक्रान्तम्। ‘रोगोपसृष्टतनुः’ (रघु० ८।९४)। रोगैर्व्याप्ता तनुर्यस्य सः।* ‘त्याज्यं सुखं विषयसंगमजन्म पुंसाम्। दुःखोपसृष्टमिति मूर्खविचारणैषा’ (प्र० च० २।२३)॥ उपसृष्टं संसृष्टं संभिन्नं सम्मिश्रितं सम्पृक्तम्। ‘त्यजेत्तद्राष्ट्रमासन्नमुपसृष्टमिवामिषम्’ (भा० शां० २८७।५२)। विषेण सम्पृक्तमित्यर्थः। ‘नोपसृष्टेऽन्त्यजैर्नृभिः’ (मनु० ४।६१)। उपसृष्टे सम्बद्ध उपतप्ते वेति मेधातिथिः। उपद्रुत इति कुल्लूकः। ‘तेनोपसृष्टो यस्तस्य लक्षणानि निबोधत’ (याज्ञ० १।२७२)। तेन विनायकेन गृहीतः, आविष्टः। ‘ततो भूतोपसृष्टेव वेपमाना पुनः पुनः’ (रा० २।६०।१)। भूतोपसृष्टा भूताविष्टा वेतालोपहता। ‘दैवोपसृष्टः पुरुषो यत्कर्म कुरुते क्वचित्’ (भा० द्रोण० १५२।२६)। दैवोपसृष्टः=दुर्दैवग्रस्तः। ‘त्वया कालोपसृष्टेन’ (भा० शल्य० ६३।४६)। उक्तोर्थः। ‘उपसृष्टः परेणेति मूर्छितः’ (भा० पु० १०।७६।३३)। उपसृष्टः प्रहृतः। अन्यत्र दुर्लभोऽर्थः। ‘उपसृष्टं परित्रातुं शक्ता रामेण संयुगे’ (रा० ६।९४।२७)। उपसृष्टमुपद्रुतमिति गोविन्दराजः। हन्तुमारब्धमिति तु तिलककारः। स चार्थिकोऽर्थः। ‘महाश्वासोपसृष्टस्तु क्षिप्रमेव विपद्यते’ (चरक० चि०)। उपसृष्टो युक्तः। ‘तस्मादपि पृष्ठत उपसृष्टो मनसा विजानाति’ (श० ब्रा० १४।४।३।९)। उपसृष्टः स्पृष्टः। ‘निरुपसृष्टाभिप्रेतार्थसिद्धिहेतुर्मङ्गलम्’ (तै० सं० १।८।१६) इत्यत्र भाष्ये भट्टभास्करः। निरुपसृष्टाऽनन्तराया। ‘अनाहूतोपमृष्टानामनाहूतोपजल्पिनाम्। ये लोकांस्तान्हतः कर्ण मया त्वं प्रतिपत्स्यसे’ (भा० आदि० १३६।१८)॥ उपसृष्टानामुपागतानाम्। ‘तक्षकादात्मनो मृत्युं द्विजपुत्रोपसर्जितात्।’ (भा० पु० १।१२।२७)। उपसर्जितात् प्रेरितात्। ‘न चैव व्यालमृगानुविचरितमरण्यवनमवगाढेन यत्र क्वचिदुपसृज्य तुरगवरं विश्रम्यते’ (अवदा०)। उपसृज्य बद्ध्वा। ‘सापि व्यालोक्य दुहिता सहसैवोपसृज्य तम्’ (बृ० क० म० वे० ३, श्लो० २१९)। उपसृज्य=उपगम्य। ‘निपाताश्चादयो ज्ञेयाः प्रादयस्तूपसर्गकाः’ (नि० १।३ इत्यत्र दुर्ग)। ‘ते समाधावुपसर्गा व्युत्थाने सिद्धयः’ (यो० सू० ३।३७ भाष्ये)। उपसर्गा अन्तरायाः। ‘देवि महामोहो योगोपसर्गैः सह न ज्ञायते क्व निलीनस्तिष्ठति’ (प्र० च० ५)। योगोपसर्गा योगे विघ्नाः योगस्य परिपन्थिनः कामक्रोधादयः। ‘प्रतिभामुपसर्गांश्चाप्युपसंगृह्य योगतः’ (यो० वा०)। उपसर्गा दिव्याङ्गनासङ्गादयः। ‘प्रशमिताशेषोपसर्गाः प्रजाः’ (रत्ना० १।१०)। उपसर्गा आपदः। ‘देशोपसर्गाः शमु नो भवन्तु’ (अथर्व० १९।९।९)। उपसर्गा ईतयः। अजन्यं क्लीबमुत्पात उपसर्गः समं त्रयमित्यमरः। ‘उपसर्गेण तुरगाः करभाश्च क्षयं गताः’ (राज० ८।६५९)। उपसर्गेण रोगेण। ‘क्षीणं हन्युश्चोपसर्गाः प्रभूताः’ (सुश्रुते)। पूर्वकालोत्पन्नस्य रोगस्योपरि जातं रोगान्तरमुपसर्गः। सोपसर्गं तु यद्वाक्यमायतीहितमुच्यते। ‘नाभिनन्दति तद्राजा मानार्हो मानवर्जितम्’ (रा० ३।४४।११)। उपसर्गो दुःखम्, व्यथा। ‘सोपसर्गं वो नक्षत्रम्।’ उक्तोऽर्थः।** ‘रामलक्ष्मणयोश्चैव विवासाद् वासवोपमम्। आपेद उपसर्गस्तं तमः सूर्यमिवासुरम्’ (रा० २।६३।२)॥ उपसर्ग उपप्लवः। शोक इति यावत्। तं दशरथम्। ‘अनुभूतोपसर्गो वा मनसो वाप्युपद्रवः’ (रा० १।१२।२)। अनुभूतोपसर्गोऽनुभूतस्य नाशः। सुषप्तिरिति यावत्। ‘महानाम्नीनामुपसर्गानुपसृजति’ (ऐ० ब्रा० ४।४)। उपसर्गोऽभ्युच्चयः, आवापः। शत्रुः शदेः शासते र्वा शृणाते र्वा श्वसतेः सीदते र्वा। ‘उपसर्गाद् बहुधा सीदतेश्च’ (भा० कर्ण० ४२।३२-३३)॥ उपसर्गादुपसर्जनाद् दन्त्यस्य स्थाने तालव्यस्मेति तत्र नीलकण्ठः। इहोपसर्गो विपरिणामः। ‘ज्योतिषां चोपसर्जने’ (मनु० ४।१०५)। सूर्यचन्द्रतारागणानामुपसर्जन उपसर्गे उपरागादावुपद्रवे। ‘माया विभेदानुपसर्जनानि’ (भा० शां० १०३।४१)। परस्परमितरेषां शत्रूणामुत्थापनादीनि। ‘अयादानांशुनिवपनोपसर्जन–’ (का० श्रौ० १२।५।९)। निग्राभ्याभिर्न्युप्तस्य सोमस्याभिषवार्थमार्द्रीकरणमुपसर्जनम्। ‘वैवर्ण्योपसर्जनं चाङ्गानाम्’ (सुश्रुत० १।३२।२)। उपसर्जनं तद्भावापत्तिः। वैवर्ण्यावसादनं चाङ्गानामिति पाठान्तरम्। ‘अथैक उपसर्जनीभिरैति’ (श० ब्रा० १।२।२।६)। ‘उपसर्जनीरधिश्रयति’ (का० श्रौ० २।५।१)। उपसर्जनीः पिष्टसंयवनार्था अपः। ‘उप सर्प मातरं भूमिमेतामुरुव्यचसं पृथिवीं सुषेवाम्। ऊर्णम्रदाः पृथिवी दक्षिणावतः’ (अथर्व० १८।३।४९)। उपसर्प=उपेहि। ‘उपसर्पणाशक्तावासनमधः’ (का० श्रौ० २५।६।११)। उपसर्पमिहाग्नेः समीपेऽ वस्थितिः। ‘एकमेव दहत्यग्निर्नरं दुरुपसर्पिणम्’ (मनु० ७।९)। योऽग्नेरतिसमीपमनवहितः सन्नुपसर्पति तं दुरुपसर्पिणम्। सेव् {उपसेव्} सेव् (षेवृ सेवने)। ‘एवमतन्द्रितस्त्रींश्चतुरो वा मासान् क्रियापथमुपसेवेत’ (सुश्रुत० चि० ५।२८)। उपसेवेत शीलयेत्। ‘ततः स्थितेषु तेष्वत्र नानाभोगोपसेविषु’ (कथा० ४४।११६)। नाना पृथग्विधान् भोगान्भुञ्जानेष्वित्यर्थः। ‘चन्दनेन महार्हेण यस्याङ्गमुपसेवितम्। मलेन तस्याङ्गमिद कथमार्यस्य सेव्यते’ (रा० २।९९।३५)॥ उपसेवितं सुरभीकृतम्। वास उपसेवायामिति चुरादिषु पठ्यते। तत्र उपसेवा सुगन्धीकरणमाहेति मुक्तसंशयम्। स्तम्भ् {उपस्तम्भ्} स्तम्भ् (स्तम्भु सौत्रो रोधने)। ‘इमे मयूखा उप तस्तभुर्दिवम्’ (अथर्व० १०।७।४४)। उपस्तभ्नन्तीत्यर्थः। ‘उप द्यामृष्वो बृहद् इन्द्र स्तभायः’ (ऋ० ६।१७।७)। उपस्तभायः=उपस्तभ्नासि, अवलम्बसे। यथा निरालम्बा सती द्यौर्नाधः पतति तथा तां धारयसीत्यर्थः। ‘यथा वृषो वृषदर्शन उत्कटमुपष्टम्भं करोति’ (सां० का० १३ गौडपाद०)। स्तॄ {उपस्तॄ} स्तॄ (स्तॄञ् आच्छादने)। ‘यस्य वेदिरुपस्तीर्णा तस्य लोका यथा मम’ (भा० शां० ९८।३०) उपस्तीर्णा कुशैरास्तीर्णा। ‘तं वै सदा कामचरमनुपस्तीर्णशायिनम्’ (भा० शां० १७६।१३)। शय्याहीनो भूतले यः शेते तच्छीलः। ‘अनुत्तरीयवसनमनुपस्तीर्णशायिनम्। बाहूपधानं शाम्यन्तं तं देवा ब्राह्मणं विदुः’ (भा० शां० २६९।३०)॥ उक्तोऽर्थः। ‘इयं कुसुमसङ्घातैरुपस्तीर्णा’ (रा० ४।१।८९)। उपस्तीर्णा व्याप्ता। ‘आवसथं दद्यादुपरिशय्यामुपस्तरणमुपधानं सावस्तरणमभ्यञ्जनं चेति’ (आप० ध० २।३।६।१५)। उपस्तरणं तूलिका। अवस्तरणमुपरिपटः। ‘निवेशनं पुनर्नवीकृत्य लेपनास्तरणोपस्तरणैः’ (आश्व० गृ० २।३।३)। उपस्तरणं भूमेः समीकरणमिति नारायणो वृत्तिकारः। ‘शुक्रादुपस्तरणाभिधारणे’ (का० श्रौ० ९।९।२२)। शुक्राद् द्रोणकलशस्थात् सोमादुन्नीय उपस्तरणं विकरणम्, अभितः प्रक्षेपः। स्था {उपस्था} स्था (ष्ठा गतिनिवृत्तौ)। ‘अन्योन्यमुपतिष्ठन्ति रायः’ (ऋ० १०।११७।५)। अन्यमन्यं संचरन्ति। इत्वर्यो भवन्तीत्यर्थः। ‘मूलपुरुषावसाने सम्पदः परमुपतिष्ठन्ति’ (शा० ६)। परं संक्रामन्तीत्यर्थः। ‘गङ्गा यमुनामुपतिष्ठते’ (पा० १।३।२५ सूत्रे वृत्तौ)। यमुनया संगता भवति, तामुपश्लिष्यति। अश्वारोहा रथिकानुपतिष्ठन्ते। तै मैत्रीं कुर्वन्तीत्याह। अयं पन्थाः स्रुघ्नमुपतिष्ठते। स्रुघ्नं प्राप्नोतीत्यर्थः। ‘सर्वदिक्स्थान्यस्योपतिष्ठन्ते रत्नानि’ (यो० सू० २।३७ भाष्ये)। उपतिष्ठन्ते उपस्थितानि संनिहितानि भवन्ति। अकर्मक इत्यात्मेनपदम् अत एव च तस्येति षष्ठी। ‘आग्नेय्याऽऽग्नीध्रमुपतिष्ठते’ (पा० १।३।२५ सूत्रे वृत्तौ)। उपतिष्ठते स्तौति। ‘यदेव सायं प्रातराहवनीयमुप च तिष्ठत उप चास्ते तदेव तस्योपस्थानम्’ (श० ब्रा० १।३।५।१६)। उपतिष्ठते समीपे दण्डायमानो भवति। ‘स तामुपस्थितो रामः क्व सीतेत्येवमब्रवीत्।’ (रा० ३।६४।६)। तां गोदावरीमुपस्थितः प्राप्त उपेतः। ‘विपदुत्पत्तिमतामुपस्थिता’ (रघु० ८।८३)। उपस्थिता सिद्धा निश्चिता। विपत्ति नशिः। ‘उपस्थितं प्रयुञ्जानस्त्वयि सान्त्वमनर्थकम्’ (रा० २।७।२५)। उपस्थितं तत्कालोचितम्। ‘उपस्थितं प्राञ्जलिना विनीतेन गरुत्मता’ ( )। उपस्थितमुपासितमन्वासितं सेवितम्। ‘यदीदृशैरहं विप्रैरुपस्थेयैरुपस्थितः’ (रा० )। ‘तपः श्रुतोपसम्पन्नाः सर्वकामैरुपस्थिताः’ (भा० वि० १८।२०)। उपस्थिताः सेविता जुष्टाः समन्विताः। किमुपस्थितं नाम। ‘अनार्ष इतिकरणः’ (पा० ६।१।१२९ सूत्रे भाष्ये)। ‘उपस्थितं सेतिकरणं केवलं तु स्थितं पदम्’ (ऋ० प्रा० १०।९)। निगदव्याख्यातम्। ‘विद्याव्यसनिता नित्यं नित्यं पित्रोरुपस्थितिः’ (स्कन्द० का० ४।१९।४४)। उपस्थितिः शुश्रूषा। ‘प्रतिगृह्येप्सितं दण्डमुपस्थाय च भास्करम्’ (मनु० २।४८)। उपस्थाय अभिमुखं स्थित्वा। उपस्थः शेफसि क्रोडे तथा मदनमन्दिर इति विश्वमेदिन्यौ। मातुरुपस्थे सुखं शेते शिशुः। मातुः क्रोडे उत्सङ्गेऽङ्के। उपस्थो योनौ च मेढ्रे चेति कोषः। उपस्थो वक्ष्यमाणयोः (भगशिश्नयोः) इत्यमरश्च। ‘तस्मिन्निर्मनुजेऽरण्ये पिप्पलोपस्थ आस्थितः’ (भा० पु० १।६।१६) उपस्थस्तलम्। अधोभागः। ‘तं शयानं धरोपस्थे’ (भा० पु० ७।१३।१२)। ‘रथोपस्थ उपाविशत्’ (गीता १।४७)। उपस्थो मध्यभागः। ‘प्रावृता उपस्थं कृत्वोपासीदन्’ (ऐ० ब्रा० ८।९, श० ब्रा० २।४।२।३)। ‘अनुपस्थकृतः’ (सत्या० श्रौ० २६।२।३७)। आकुञ्चितस्य सव्यजानुन उपरि दक्षिणपादप्रक्षेपं कृत्वा यत्सुखेनावस्थानं तदुपस्थकरणमुच्यते। ‘उपविशेत् समस्तजङ्घोरुरत्निभ्यां जानुभ्यागुपस्थं कृत्वा यथा शकुनिरुत्पतिष्यन्नुपस्थकृतस्त्वेवाश्विनं शंसेत्’ (शां० गृ० १।६।९)। इत्युक्तमुपस्थकरणलक्षणम्। ‘उपतस्थुरुपस्थानम्’ (रा० २।१५।१)। उपस्थानमास्थानं यत्र कार्यिणो राजानमुपतिष्ठन्ति। ‘आह च कौटल्यः– उपस्थानगतः कार्यार्थिनामद्वारासङ्गं कारयेत्’ (कौ० अ० १।१९।६)। ‘उपस्थानमनुज्ञाप्य प्रविवेश निवेशनम्’ (रा० २।१०।१०)। उपस्थानं सभा। तात्स्थ्यात् सभ्याः। ‘उपस्थानगृहैः शुभ्रैर्वलभीभिश्चोपशोभितम्’ (भा० आदि० १२८।४०)। ‘पार्थिवै र्बहुभिः कीर्णमुपस्थानं दिदृक्षुभिः।’ (भा० सभा० ४९।३३)। उक्तोऽर्थः। ‘द्विषत उ चैवैतद् भ्रातृव्याय नोपस्थानं करोति’ (श० ब्रा० १।३।५।१६)। उपस्थानं न करोति अवकाशं न ददाति। ‘तत्त्वस्मृतेरूपस्थानात्’ (याज्ञ० ३।१६०)। उपस्थानात् संनिधानात्, विद्यमानत्वात्। ‘कुशान्यवांश्चासनोपस्थानेषु प्रोक्षेत्’ (पा० गृ० ३।४।९)। उपस्थानानि देवतास्थानानीति कर्कः। ‘न च प्रभुत्वरसास्वादिनः परोपस्थाने कृपणजीवितम्’ (तन्त्रा० ३, उपक्रमे)। परोपस्थानं परसेवा, परपरिचर्या। प्रियं कर्तुमुपस्थातुं बलिकर्म स्वकर्मजम्। ‘अभिहर्तुं नृपाः षट्सु पृथग्जात्यैश्च नैगमैः’ (भा० सभा० १३।१६)॥ उपस्थातुमुपहर्तुम्। ‘सवत्सां धेनुं वृषभं च प्रदक्षिणीकृत्योपस्थानं गच्छेत्’ (कौ० अ० १।१९।२४)। उपस्थानमास्थानमण्डपम्। स्ना {उपस्ना} स्ना (ष्णा शौचे)। ‘गच्छ मागधिकामानयोपस्नानेन’ (अवि० ५)। स्निह् {उपस्निह्} स्निह् (ष्णिह स्नेहने चुरादिः)। ‘केदारस्येव केदारः सोदकस्थ निरूदकः। उपस्नेहेन जीवामि जीवन्तीं यच्छृणोमि ताम्’ (रा० ६।५।११)॥ उपस्नेह आर्द्रीकरणं सम्बन्धश्च। ‘सोपस्नेहतया वनान्तरस्याभितः खलु किष्किन्धया भवितव्यम्’ (अभि० १)। स्पृश् {उपस्पृश्} स्पृश् (स्पृश संस्पर्शने)। ‘अमूं द्यां वर्ष्मणोप स्पृशामि’ (ऋ० १०।१२५।७)। उपस्पृशामि सम्यक् स्पृशामि आमृशामि। ‘अद्भि प्राणानुपस्पृशेत्’ (मनु० ४।१४३) पाणिगृहीताभिरद्भिश्चक्षुरादीनि करणानि स्पृशेदित्यर्थः। ‘यत्रास्याप उपस्पृशन्ति अग्नौ ह्यधि भ्रातृव्यं वर्धयेत्’ (श० ब्रा० १।१।१।२१)। उपस्पृशन्ति स्पृशन्ति। उपशब्दो नान्तरमर्थे करोति। ‘स विह्वलाङ्गो जगतीमुपास्पृशत्’ (भा० शल्य० ५७।६६)। ‘रक्ष्यमाणश्च तैर्विप्रैर्नहि भूमिमुपास्पृशम्’ (भा० उ० १८२।१३)। उक्तोऽर्थः। ‘नाकारणमुपस्पृशेत् स्त्रियम्’ (सत्या० श्रौ० २६।२।६७)। पूर्वेण समोऽर्थः। ‘…अपि पापकृतो जनान्। नोपस्पृशन्ति वै विघ्ना यमदूताश्च दारुणाः’ (स्कन्द० का० ४।१९।१२१)॥ ‘वासो यत् पत्नीभिरुतं तन्नः स्योनमुप स्पृशात्’ (अथर्व० १४।२।५१)। ‘स्वप्ने क्षवथौ… अप्रयतं च मनुष्यं नीवीं च परिधायाप उपस्पृशेत्’ (सत्या० श्रौ० २६।५।१३)। अप उपस्पृशेत्। केषुचित्स्नानं केषुचिदाचमनं केषुचित्स्पर्शनमात्रं (कुर्यात्) यावता प्रयतो मन्यत इति वृत्तिकारः। सारं वचः सूत्रहृदयमुत्तानयति। ‘पादावुपस्पृश्य शनैः प्रहृष्टो वाक्यमब्रवीत्’ (भा० अनु० ३०।५४)। उपस्पृश्य स्पृष्ट्वा। ‘उपस्पृश्य द्विजो नित्यमन्नमद्यात् समाहितः’ (मनु० २।५३)। उपस्पृश्य आचम्य। ‘श्वोभूते उदकमुपन्पृश्य वाचं विसृजेत्’ (आप० ध० २।१२।१३)। उदकमुपस्पृश्य स्नात्वा, अभिषेकं कृत्वा। ‘उपस्पृश्य मणिकर्णिकायाम्’ (दशकु० पृ० ९५)। उक्तोऽर्थः। ‘नदीमुपस्प्रष्टुमिवावतीर्णः’ (पञ्चरा० १।१५)। उपस्प्रष्टुं स्नातुम्। ‘उपस्प्रष्टुगतश्चाहमपश्यं शयितामिमाम्’ (भा० आदि० ७२।१३)। उपस्प्रष्टुमाह्निकजलकार्यं कर्तुमिति नीलकण्ठः। ‘प्रतिगृह्णात्येनानशक्य उपस्पर्शनम्’ (का० श्रौ० ५।१०।१७)। उपस्पर्शनं स्पर्शनम्। एनान् हुतावशिष्टान् पुरोडाशान्। ‘ब्राह्मणस्य गौरिति पदोपस्पर्शनं वर्जयेत्’ (आप० ध० १।३१।६)। उक्तोऽर्थः। ‘श्वचाण्डालपतितोपस्पर्शने सचैलं स्नातः सद्यः प्रयतो भवति’ (व० धर्म० २३।३३)। ‘अवरश्चेद्वर्णः पूर्वं वर्णमुपस्पृशेत्पूर्वो वाऽवरं तत्र तच्छवोक्तमाशौचम्’ (याज्ञ० मिताक्षरायां ३।१४ इत्यत्रोद्धृतं गौतमीयं वचनम् )। उपस्पर्शनं निर्हरणमिति मिताक्षरा। ‘मेधां मह्यमिति पाणिना मार्गं दत्त्वा त्रिषवणमहोरात्रमुदकोपस्पर्शनम्’ (लौ० गृ० ४।१८)। उदकोपस्पर्शनं स्नानम्। ‘उपस्पर्शनषड्भागं लभते पुरुषः सदा’ (भा० अनु० ६५।१३)। उपस्पर्शनं दानम्। णिजधिकस्य स्पृशेरयं प्रयोग इति गाः स्पर्शयता घटोघ्नीरिति रघुकारस्य वचनात्प्रतीयते। स भवांस्तूपं न प्रयुङ्क्ते। केवलेन धातुना दानमर्थमर्पयति। ‘तदुपस्पर्शनं पुण्यं गच्छन्तं… भरद्वाजम्’ (रा० ५।३।१४)। उपस्पर्शनं स्नानम्। ‘व्रतायोपस्पर्शनं स्वासने’ (का० श्रौ० ७।४।२७)। उपस्पर्शनमाचमनम्। ‘अस्मे ता त इन्द्र सन्तु सत्याऽहिंसतीरुपस्पृशः’ (ऋ० १०।२२।१३)। उपगम्य स्पृशन्ति उपस्पृशः स्तुतयः। स्मृ {उपस्मृ} स्मृ (स्मृ चिन्तायाम्)। ‘यत्रैव संव्रजन्नन्वाहार्यपचनमुपस्मरेत्’ (श० ब्रा० २।३।२।४)। उपस्मरेत् स्मरेत्। ‘अनेन चैतदुपस्मरति’ (केनोप० ४।५)। उक्तोऽर्थः। स्रु {उपस्रु} स्रु (स्रु गतौ)। ‘मेदसः कुल्या उप तान् स्रवन्तु’ (वा० सं० ३५।२०)। समीपे वहन्तु, स्यन्दन्ताम्। ‘पत्न्युदक्या दीक्षारूपाणि निधाय सिकतास्वासीतोपस्रवणात्’ (का० श्रौ० २५।११।१३ )। आ उपस्रवणात् आ रजःस्रुतिविरामात्। स्विद् {उपस्विद्} स्विद् (ञिष्विदा गात्रप्रक्षरणे)। ‘सोपस्वेदेषु भाण्डेषु’ (भा० आदि० १६।१५)। ऊष्मवत्स्वित्यर्थः। हन् {उपहन्} हन् (हन हिंसागत्योः)। ‘अथ कश्चिच्छस्त्रे वाऽनुवचने वा प्रमत्त उपहन्यात्’ (शां० ब्रा० २६।३)। उपहन्याद् दूषणं कुर्यात्। ‘अधीयन्नुपहन्यादन्यं विवक्तारमिच्छेत्’ (ऐ० ब्रा० ३।३५)। उपहन्याद् वर्णादिलोपरूपमपराधं प्रमादं कुर्यात्। ‘मशकै र्मक्षिकाभिश्च निलीनैर्नोपहन्यते’ (व० धर्म० ३।४७)। उपहन्यते दूष्यते। ‘पुण्यक्षयानुसन्धानात् पपातोपहताकृतिः’ (यो० वा० ४।८।१५)। उपहताकृति र्दूषिताकारः, म्लानाननः। ‘अपाङ्क्त्योपहता पङ्क्तिः पाठ्यते यै र्द्विजोत्तमैः’ (मनु० ३।१८३)। उक्तोऽर्थः। ‘कपोतश्चेदगारमुपहन्यात्’ (आश्व० गृ० ३।७।७)। तुण्डादिभिर्घट्टयेदित्यर्थः। तत्र निषीदेत् तत्र पदं कुर्यादिति तु नारायणः। अयं च शब्दमर्यादया दुर्लभोऽर्थः। ‘स्वकर्माण्यव्याहताश्चरिष्यन्ति परस्य वा कर्माण्युपहनिष्यन्तीति तदा विगृह्यासीत’ (कौ० अ० ७।४।६)। उपहनिष्यन्ति निहनिष्यन्ति विघटयिष्यन्ति। ‘अथाञ्जलिना पय उपहन्ति’ (बौ० ध० २।५।८।४)। उपहन्ति गृह्णाति। ‘संसारमदिरा सेयमविद्योच्यते बुधैः। अनयोपहतो लोकः कल्याणं नाधिगच्छति’ (यो० वा० ४।२१।३९-४०)। उपहतो निघ्नो वशे कृतः। ‘दैवेनोपहतः पार्थः’ (भा० द्रोण० १४५।१७)। उपहतो व्यामोहं गमितः, कश्मलं प्रापितः। ‘यदा हि चक्षुरादिभिरुपहतं मनो भवति, इन्द्रियं वा तिमिरादिभिः, सौक्ष्म्यादिभिर्बाह्यो वा विषयः’ (मी० १।१।५ शा० भा०)। ‘अगमनीयां गत्वा ऽयाज्यं वा याजयित्वा ऽ प्रतिग्राह्यं प्रतिगृह्य चैत्यं यूपं वोपहत्य’ (आश्व० गृ० ३।५।८)। उपहत्य स्पृष्ट्वा। ‘नानुपहत्य भूतानि भोगः संभवति’ (यो० सू० भा०)। अनुपहत्य अहिंसित्वा। ‘तस्याः (पृथिव्याः) उपहत्योदमज्जत्’ (तै० ब्रा० १।१।३।६)। उपहत्य कियतीमप्यार्द्रां मृदं पृथक् कृत्वा। ‘व्रीहीणामुपघाते प्रक्षाल्यावशोषणम् (बौ० ध० १।६।१४।१२)। उपघातश्चाण्डालादिस्पर्शजन्यमप्रायत्यम्। ‘स्त्रीणां च प्रेक्षणालम्भमुपघातं परस्य च’ (मनु० २।१७९)। उपघातोऽपकारः। ‘राजदैवोपघातेन पण्ये दोषमुपागते’ (याज्ञ० २।२५६)। राजोपघातो राजापराधः। ‘दैवोपघातो वर्षादिरुपघातको वैरूप्यापादकः। अन्वारब्धाया स्रुवेणोपघातं…जुहुयात्’ (खा० गृ० १।३।९)। ‘पाणिना मेक्षणेनाथ स्रुवेणैव तु यद्धविः। हूयते चानुपस्तीर्य उपघातः स उच्यते’ (गृह्यासं० २।७)॥ हस् {उपहस्} हस् (हसे हसने)। ‘परस्य लाघवमापादयितुं यो हासः स उपहासः। अमरगुरुमपि प्रज्ञयोपहसद्भिः’ (काद०)। अतिशयानैरित्युपचरितोऽर्थः। ‘जिह्मोपहसितं तु तत्’ (अग्निपु० ३४२।१०)। जिह्मं हसितमुपहसितमित्यर्थः। ‘न जातलोम्न्योपहासमिच्छेत्’ (इदं ब्राह्मण आहतम्)। उपहासो मैथुनम्। हा {उपहा} हा (ओहाङ् गतौ)। ‘उपाजिहीथा न महीतलं यदि’ (शिशु० १।३७)। नोपाजिहीथा नागच्छेः, नावतरेः। हिंस् {उपहिंस्} हिंस् (हिसि हिंसायाम्)। ‘उपहिंसन्ति चान्योन्यं प्रलुम्पन्ति परस्परम्’ (मात्स्य पु० १४४।६६)। उपहिंसन्ति व्यतिहिंसन्ति व्यतिघ्नन्ति, सम्प्रहरन्ते। हृ {उपहृ} हृ (हृञ् हरणे)। ‘तस्मात्स्थेयानस्थेयसो नोपहरते’ (तै० सं० ५।२।६।३२)। उपहरते उपदां ददाति। ‘यद्यप्येवं तथापि राजपरिग्रहोऽस्य प्रधानत्वमुपहरति’ (माल० १)। उपहरति ददाति अर्पयति। ‘प्राप्तकर्मा यथान्यायं काले काले ह्युपाहरत्’ (यो० वा० ६।(२)।२१६।१५)। उपाहरत्=आचरत्, व्यतनोत्। उपाङावत्रोपसर्गौस्याताम्। ‘तौ …देवनागयक्षविद्याधरतपस्विनां परं विस्मयमुपजह्रतुः’ (अवदा० हंसजा०)। उपजह्रतुः=जनयामासतुः। ‘निगमकृदुपजह्रे भृङ्गवद् वेदसारम्’ (भा० पु० )। ‘बहु वै राजन्यो ऽनृतं करोति उप जाम्यै हरते’ (तै० ब्रा० १।७।२)। जायात्वं सम्पादयितुं परस्य गृहमुपेत्य स्त्रियं हरतीत्यर्थः। ‘अन्यान्येव हवींष्युप वा ह्रियन्ते ऽ प च ह्रियन्ते’ (श० ब्रा० ११।१।६।३५)। उपह्रियन्ते ऽतिरिच्यन्ते। अपह्रियन्ते ऽपकृष्यन्ते न्यूनी भवन्ति। ‘धूपवल्युपहारांश्च भक्ष्यांश्चोपहारयेत्’ (सुश्रुत० सूत्र० १९।२१)। उपहारयेत् दापयेत्। ‘उपहृतपशू रुद्रः’ (पा० २।२।२४ सूत्रे वृत्तौ)। उपहृतः पशुर्यस्मै, बलिरिति दत्तः। ‘शस्त्राशनिविषोपमा भवन्त्यज्ञैरुपहृताः’ (ओषधयः) (सुश्रुत० १।३।१९)। (उपतप्ताय) दत्ताः। ‘संस्कर्ता चोपहर्ता च’ (मनु० ५।५१)। उपहर्ता परिवेष्टा, परिवेषकः। ‘अहो परिभवोपहारिणो विनिपाताः’ (माल० ५)। परिभवं तिरस्कारमुपहरन्त्यर्पयन्तीत्येवंशीलाः। ‘रत्नपुष्पोपहारेण छायामानर्च पादयोः’ (रघु० ४।८४)। उपहारः समर्पणम्। ह्वृ {उपह्वृ} ह्वृ (ह्वृ कौटिल्ये)। ‘मुहुराहूयमानोपि नायातोऽयमुपह्वरे’ (शि० भा० १५।१०)। उपह्वरे ऽन्तिके। तथा चामरः पठति– रहोन्तिकमुपह्वरे। ह्वे {उपह्वे} ह्वे (ह्वेञ् स्पर्धायां शब्दे च)। ‘उपास्मान् वाचस्पति र्ह्वयताम्’ (अथर्व० १।१।४)। उपह्वयतां तत्फलप्राप्तिमभ्यनुजानातु। उपपूर्वो ह्वयतिरभ्यनुज्ञाने वर्तते। यथा उपहूत उप ह्वयस्व इति सोमभक्षणानुज्ञानमन्त्रे इति सायणः। ‘उपहूत उपहवं ते ऽ शीय’ (तै० सं० १।६।३।१)। उपहवो ऽनुज्ञा। ‘अनुज्ञास्वीकाराय यत्प्रार्थनं तद् उपहव इत्युच्यते इति गृहानुपह्वयामहे’ (अथर्व० ७।६२।३) इत्यत्र सायणः। ‘नानुपहूतेन सोमः पातव्यः’ (काठक सं० ११।१)। अनुपहूतोऽननुज्ञातः। ‘उपहूतो वाचस्पतिः’ (अथर्व० १।१।४)। उपहूतः समीपमाहूतः।">
  <meta itemprop="wordCount" content="15622">
  <meta name="twitter:card" content="summary">
  <meta name="twitter:title" content="२१२ उप">
  <meta name="twitter:description" content="अञ्च् {उपाञ्च्} अञ्च् (अञ्चु गतिपूजनयोः, अचु इत्येके)। ‘अञ्जलिना अप उपाचति’ (आश्व० श्रौ० ५।१६।१)। उपाचति उपाञ्चेति उदञ्चति, उद्धरति। अज् {उपाज्} अज् (अज गतिक्षेपणयोः)। ‘इन्द्र एणा नियच्छत्वग्निरेना उपाजतु’ (ऋ० १०।१९।२)। उपाजतु इतः प्रेरयतु, अर्वाक् प्रचोदयतु। ‘पृश्निमेतामुपाजे’ (अथर्व० ५।११।२)। ‘बृहस्पति र्विश्वरूपामुपाजत्’ (ऋ० १।१६१।६)। उपाजत् उपागमत् स्वीकृतवानित्यर्थः। विश्वरूपा नानारूपा। इह गौरुच्यते। अञ्ज् {उपाञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘उपरिष्टादभ्यज्याधस्तादुपानक्ति’ (आप० श्रौ० २।३।११।४)। उपानक्ति म्रक्षयति उपलिम्पति उपदेग्धि। लेपेर्थे उपेन धातोः साहचर्यमितीदम्पर उपसर्गयोगोऽर्थे तु विशेषं न करोति। ‘यथा ऽक्षो ऽनुपाक्तः’ (तै० सं० २।६।३।३)। अनुपाक्त उपाञ्जनरहितः। ‘संमार्जनोपाञ्जनेन सेकेनोल्लेखनेन च। गवां च परिवासेन भूमिः शुध्यति पञ्चभिः’ (मनु० ५।१२४)॥ उपाञ्जनमुपलेपः। अर्ज् {उपार्ज्} अर्ज् (अर्ज प्रतियत्ने)। ‘अथ वत्समुपार्जति’ (श० ब्रा० १४।२।१।९)। उपार्जति गामुपसप्तुमनुजानाति, गवा संसृज्यस्वेति दाम्न उत्सृजति। अव् {उपाव्} (अव रक्षणगतिकान्त्यादिषु)। ‘पुत्रो न मातरा विचरन्नुपावसि’ (ऋ० १०।१४०।२)। उपावसि उपगतान् यजमानान् रक्षसीत्यर्थ इति सायणः। मित्रवदाचरसि उद्धर्षयसीति संस्कृतशार्मण्य कोषः। मातरा मातरौ मातृभूते अरण्यौ। ‘सीसायाध्याह वरुणः सीसायाग्निरुपावति’ (अथर्व० १।१६।२)। स्वसमीपे स्थापयित्वा सततं रक्षतीत्यर्थ इति सायणः। अनुमन्यतेऽनुमत्या प्रोत्साहयतीत्यर्थ इत्यन्ये। शब्दमर्यादया तु नैष सुलभोऽर्थः, उपशब्दश्चापार्थक इति प्रसङ्गश्च। अश् {उपाश्} अश् (अश भोजने, अशू व्याप्तौ)। ‘कामादुपाश्नन्ति सहस्रशस्ते मुदान्विताः’ (रा० ६।१२४।१३)। उपाश्नन्ति उपभुञ्जते। उपशब्दो धात्वर्थस्य न बहूपकरोति। ‘अनव्यवहितं यो वा नेदं वाक्यमुपाश्नुते’ (भा० शां० १४२।२४)। उपाश्नुतेऽङ्गी करोति। अस् {उपास्} अस् (असु क्षेपे)। ‘अथ फलीकरणान्कपालेनाधोऽधः कृष्णाजिनमुपास्यति’ (श० ब्रा० १।९।२।३३)। उपास्यति निक्षिपति निधत्ते। फलीकरणास्तण्डुलतुषाः। ‘अथ रुक्ममधस्तादुपास्यति’ (श० ब्रा० ५।४।१।१२)। उक्तोऽर्थः। ‘अधान्यतस्तृणम्। पुरस्तादुद्गातॄणामुपास्यति’ (श० ब्रा० ४।२।५।६)। समीपे निक्षिपति। ‘अथो यद्यपि स्याद् उपैवान्यदस्येत्, अत्यन्यदस्येत्’ (जै० ब्रा० १।८६)। ‘अमृतमसि मृत्यो र्मा पाहीति हिरण्यमुपास्यति’ (तै० ब्रा० १।७।८)। उक्तोऽर्थः। ‘यदि सर्वमौपासनमाहरेदपूपं यवमयं व्रीहिमयं चौदुम्बरपर्णाभ्यां संगृह्यायतन उपास्येत्’ (आप० श्रौ० ५।१।४।१४)। उपास्येत् क्षिपेत्। ‘श्रूयते तलनिर्घोष इष्वस्त्राणामुपासने’ (रा० २।६७।२१)। उपासनमभ्यासः। स्यादुपासनमभ्यास इत्यमरः। अस् {उपास्} अस् (अस भुवि)। ‘ये अन्तरिक्षे य उप द्यवि ष्ठ’ (ऋ० ६।५२।१३)। उपष्ठ उपस्थ उपस्थिता भवथ। ‘बृहन्मित्रस्य वरुणस्य शर्मोप स्याम पुरुवीरा अरिष्टाः’ (ऋ० २।२७।७)। उपस्याम उपगताः स्याम, समीपे भवेम। आप् {उपाप्} आप् (आप्लृ व्याप्तौ)। ‘य एवं विद्वानग्निहोत्रं जुहोति यावदग्निष्टोमेनोपाप्नोति तावदुपाप्नोति’ (तै० सं० १।६।९।१)। उपाप्नोति प्राप्नोति। ‘यस्मै कामाय निरुप्यन्ते तमेवाभिरुपाप्नोति’ (तै० सं० ३।४।१०।३५)। ‘एतन्मिथुनमुपाप्नवानि’ (श० ब्रा० ११।३।२।१)। उदितचर एवार्थः। ‘तां नाम्नोपैप्सन्’ (मै० सं० २।१।११)। उपैप्सन् अनुकूलयितुमभिमुखीकर्तुमावर्जयितुमैच्छन्नित्याह। अयमेवार्थ उत्तरत्र तां देवा एतेन यजुषा वृञ्जतेतिश्रवणात्। ‘ब्राह्मणान् भक्तेनोपेप्सन्ति’ (कौ० सू० १४०।२१)। अथ ब्राह्मणान् भक्तेनोपेप्सेत्’ (गो० गृ० १।९।५)। तर्पयितुमिच्छेदिति टीकाकारः। ‘मङ्गलोपेप्सया नान्नामेव परिहाराय’ (श० बा० १३।८।१।१६)। उपेप्सा प्राप्तीच्छा। ‘तदुपाप्तो विहारे कामः’ (ऐ० ब्रा० ६।२४)। उपाप्तः प्राप्तः। ‘तेन हैवास्य स काम उपाप्तो यः…’ (सत्या० श्रौ० २३।२।४६)। ‘सर्वेषां हास्य वनस्पतीनां काम उपाप्तो भवति’ (ऐ० ब्रा० २।१।१)। सर्वत्र प्राप्त इत्येवार्थः। ‘आग्नेयीरन्वाह। अग्निरूपाणामुपाप्त्यै कामवतीः कामानामुपाप्त्यै’ (श० ब्रा० ७।३।२।९)। उपाप्तिः प्राप्तिः। ‘एतानि सह दुरुपापानि कैः तेषामुपाप्तिः’ (श० ब्रा० १०।१।२।६)। दुरुपापानि दुष्प्रापानि दुरापाणि। ‘तां नाम्नोपैप्सन्’ (मै० सं० २।१।११)। प्राप्तुमिच्छन्ति स्म। वशेऽचिकीर्षन्नित्यभिप्रायः। तां देवा एतेन यजुषावृञ्जतेति श्रवणात्। आस् {उपास्} आस् (आस उपवेशने)। ‘तदुदकुम्भे उपनिहितो भवति तद् ब्राह्मण उपास्ते’ (श० ब्रा० ३।३।२।५)। उपास्ते समीप आस्त आसीदति उपविशति। ‘यदेव सायं प्रातर्हवनीयम् उप च तिष्ठत उप चास्ते’ (श० ब्रा० २।३।२।४)। उक्तोऽर्थः। ‘तस्मादुपर्यासीनं क्षत्रियमधस्तादिमाः प्रजा उपासते’ (श० ब्रा० १।३।४।१५)। परायत्ता इति शुश्रूषव इति चाधोऽन्तिके तिष्ठन्तीत्याह। ‘तं घेमित्था नमस्विन उप स्वराजमासते’ (ऋ० १।३६।७)। उपासतेऽर्चन्ति। ‘उपैनमाध्वं सुमनस्यमानाः’ (ऋ० ७।३३।१४)। हे प्रतृदः तृत्सव एनं वसिष्ठमर्चत तत्र सादरा भवतेत्याह। ‘उपासते सुतं जातं शकुन्ता इव पिप्पलम्’ (व० धर्म० ११।३९)। उपासते संश्रयन्ते, उपजीवन्ति। ‘अशक्ताः पौरुषं कर्तुं क्लीबा दैवमुपासते’ (शुक्र० १।४८)। दिष्टं श्रयन्ते। ‘यथा श्रेयस्यागमिष्यावसथेनोपक्लृप्तेनोपासीत’ (श० ब्रा० २।३।१।८)। उपासीत सत्कुर्यात्, संभावयेत्। ‘सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीतं हृदयेनापराजितः’ (भा० शां० २५।२६)॥ उपासीत सेवेत अनुभवेत्। ‘उपासते ये गृहस्थाः परपाकमबुद्धयः’ (मनु० ३।१०४)। उपासते सेवन्ते। ‘सोम एकेभ्यः पवते घृतमेक उपासते’ (ऋ० १०।१५४।१)। उपासत उपभुञ्जते। ‘विरोचनं सम्यगुपास्यताम्’ (सुश्रुत० २।१८७।१९)। उपास्यताम् प्रयुज्यताम्, उपयुज्यताम्। ‘सर्वे स्वं भाग्यमुपासते’ (रा० २।२७।३)। उक्तोऽर्थः। ‘तस्मिंश्च लौकिके सानुबन्धकानां प्रयोगो नास्तीति कृत्वा द्वितीयः प्रयोग उपास्यते’ (पा० १।१।२१ सूत्रे भाष्ये)। उपास्यत आश्रीयते। ‘उप ह वै ता (देवताः) आसते’ (श० ब्रा० १।९।२।२७)। उपासते प्रतीक्षन्ते। ‘न श्वः श्वमुपासीत को हि मनुष्यस्य श्वो वेद’ (श० ब्रा० २।१।३।९)। उक्तोऽर्थः। ‘क्षमां कुर्वन्कालमुपासते यः’ (भा० वन० ५।१९)। उपासते उपास्ते प्रतीक्षते। ‘ये चार्वतो मांसभिक्षामुपासते’ (ऋ० १।१६२।१२)। उपासते काङ्क्षन्ति। ‘उपासते प्रशिषं यस्य देवाः’ (ऋ० १०।१२१।२)। उपासते प्रार्थयन्ते। ‘देवा भागं यथा पूर्वे सञ्जानाना उपासते’ (ऋ० १०।१९१।२)। उपासते स्वीकुर्वन्ति। भागं हविर्लक्षणम्। ‘तदलं परितापेन प्राप्तकालमुपास्यताम्’ (रा० ४।२५।११)। उपास्यतामनुष्ठीयताम्। ‘यदहोपासते तेनेमां मानुषीं पुरं जयन्ति’ (श० ब्रा० ३।४।४।४)। उपासत उपसीदन्ति वेष्टयन्ति। ‘वशामेवामृतमाहुर्वशां मृत्युमुपासते’ (अथर्व० १०।१०।२६)। उपासते मन्यन्ते, जानन्ति, चिन्तयन्ति। ‘तन्मा नावमुपकल्प्योपःसासै’ (श० ब्रा० १।८।१।४)। मामुपासासै मामवेक्षस्व, मामनुसरेति यावत्। ‘जाग्रद्धैवाध्वर्युरुपासीत’ (श० ब्रा० ३।९।३।११)। उपासीत=अवतिष्ठेत। ‘मां ध्यायन्त उपासते’ (गीता० १२।६)। उक्तोर्थः। ‘चिराच्च पाकं वयसः करोति संशोधनं सम्यगुपास्यमानम्’ (अष्टाङ्ग० सूत्र० १८।६०)। उपास्यमानं सेव्यमानम्। ‘इति पुत्रगतां चिन्तामुपासीनस्य भूपतेः’ (बृ० श्लो० सं० ४।४७)। उपासीनस्य संश्रितवत आस्थितवतः। ‘ऐन्द्रं स्थानमुपासीनाः’ (मनु० ५।९३)। उपासीनाः प्राप्ताः। ‘न त्वयोपासिता वृद्धाः’ (भा०)। युधिष्ठिरस्य भीमं प्रत्युक्तिः। नोपासिता न सेविता न परिचरिता न विनीतवदुपेताः। ‘उपास्य रात्रिशेषं तु शोणकूले महर्षिभिः’ (रा० १।३५।१)। उपास्य अवस्थाय उषित्वा। ‘कांचिद् वेलामुपास्यैव’ (बृ० श्लो० ५।२९६)। उपास्य प्रतिपाल्य प्रतीक्ष्य। ‘शास्त्रं गुरुमुखोदीर्णमादायोपास्य चासकृत्’ (सुश्रुत० १।१४।११)। उपास्य अभ्यस्य। ‘न कालादुत्तरं किं चित्कर्म शक्यमुपासितुम्’ (रा० ४।२५।३)। उपासितुमनुष्ठातुम्। ‘दुःसहानि तु दुःखानि मया निन्दितभाग्यया। अनुभूतानि तेनाहं शक्ता दुःखमुपासितुम्’ (बृ० श्लो० सं० ५।१४)। उपासितुं सोढुम्। ‘अलं ते पाण्डुपुत्राणां भक्त्या क्लेशमुपासितुम्’ (भा०)। उपासितुम् उपभोक्तुम्। ल्यबर्थे तुमुन्। ‘आसनावसथौ शय्यामनुव्रज्यामुपासनम्’ (मनु० ३।१०७)। उपासनं परिचर्या। ‘आचार्योपासनं वेदशास्त्रार्थेषु विवेकिता’ (याज्ञ० ३।१५६)। उक्तोऽर्थः। ‘व्रण्युपासनम्’ (सुश्रुत० १।८।११)। उपासनं सेवा। ‘तद्ध तद्वनं तद्वनमित्युपासितव्यम्’ (केनोप० ४।३)। उपासितव्यं मन्तव्यं चिन्तयितव्यम्। ‘उपासिता ब्राह्मणानाम्’ (रा० ५।३२।६)। उपासिता मानयिता संमानयिता पूजकः। ‘यथा द्वे नार्यावेकं नृपतिमुपासाते छत्रेणैका चामरेण चान्या’ (ब्र० सू० शां० भा० ३।३।१२)। उपासाते सेवेते। इ {उपे} इ (इण् गतौ)। ‘मिथो निघ्नाना उपयन्तु मृत्युम्’ (अथर्व० ८।८।२१)। उपयन्तु प्राप्नुवन्तु। प्राप्तुमर्हन्तीत्यर्थः। ‘समन्या यन्त्युप यन्त्यन्याः’ (नद्यः) (ऋ० २।३५।३)। उपयन्ति उपगच्छन्ति। ‘को विद्वांसमुप गात् प्रष्टुमेतत्’ (ऋ० १।१६४।४)। उपगात्=उपागात् उपासीदत्। ‘मा मृत्योरुप गा वशम्’ (अथर्व० १९।७।२८)। ‘तं वृक्षा अपसेधन्ति छायां नो मोपगा इति’ (अथर्व० ५।१९।९)।** मोपसृप इत्यर्थः।** ‘तेन रोहमायन्नुप मेध्यासः’ (काण्वसं० १४।५)। सामीप्येन प्राप्ताः। विलम्बमन्तरेण प्राप्ता इत्यर्थ इति सायणः। ‘यथा हि मे वच; कर्ण नोपैति हृदयं तव’ (भा० उ० १४३।४६)। नोपैति नाभ्युपैति नाङ्गी करोति। ‘पुरुषमेव स्वामिनं चित्तस्य भोक्तारमुपयन्ति’ (यो० सू० ४।२१ भाष्ये)। ‘पारमार्थिकमेव बुद्धिचैतन्ययोः कस्मादैक्यं नोपेयते’ (यौ० सू० २।२० वैशारद्याम्)। उक्तोऽर्थः। ‘इदमहमनृतात् सत्यमुपैमि’ (वा० सं० २।५)। सत्यं श्रयामीत्याह। ‘उप त्वायानि’ (बृह० उ० २।१।१४)। शिष्य इत्युपसीदानि, शिष्यभावेनोपायानि। ‘नाग्निं चित्वा रामामुपेयात्’ (तै० सं० ५।६।८।३)। ‘अग्निं चित्वा न रामामुपेयात्। रामा रमणायोपेयते न धर्माय’ (नि० १२।१३)। उपेयात् संविशेत्, व्यवायं चरेत्, संभवेत्। ‘न मांसमश्नीयात्। न स्त्रियमुपेयात्’ (तै० ब्रा० १।१।९।७)। उक्तोऽर्थः। ‘वाच्यश्चानुपयन्पतिः’ (मनु० ९।४)। अनुपयत् असंविशन्, मैथुनमनाचरन्, असंभवन्। उपयन्नपयन्धर्मो विकरोति हि धर्मिणम् इति न्यायः। उपयन् आगच्छन्। अपयन् अपगच्छन्। देवं हि मानुषोपेतं भृशं सिध्यति। मानुषोपेतं पौरुषेण सहचरितम्। ‘यद्युपेतो भूमिजोषणादि समानमाहिताग्नेरोदकान्तस्य गमनात्’ (पा० गृ० ३।१०।१०)। उपेत उपनीतः। गुरुं शिष्य इति प्रपन्न इत्यक्षरार्थः। ‘उपेतः स्त्रीणामनुपेतस्य चोच्छिष्टं वर्जयेत्’ (आप० ध० २।९।७)। उक्तोऽर्थः। ‘भवा नो अग्ने सुमना उपेतौ’ (ऋ० ३।१८।१)। उपेतिः प्राप्तिः। उपस्थितिः सान्निध्यम्। ‘का त उपेतिर्मनसो वराय’ (ऋ० १।७६।१)। उपेतिरुपगमनम्। तवोचितमपगमनम् इत्यर्थः। ‘उपायन उषसां गोमतीनाम्’ (ऋ० २।२८।२)। उपायनमुपागमनम्। अथोपायनमुपग्राह्यमुपहारस्तथोपदेत्यमरः। उपायनमुपढौकनम्। ‘स होपायनकीर्ताऽ उवास’ (श० ब्रा० १४।९।१।११)। उपायनकीर्तिः=शिष्यभावेनोपैमीति संशब्दनम्। ‘अशूद्राणामदुष्टकर्मणामुपायनम्’ (आप० ध० १।१।१।६)। उपायनमुपनयनम्। ‘अत्र वा व्रतोपायनम्’ (का० श्रौ० २।२।५)। व्रतोपायनं व्रतग्रहणम्। अन्यत्राप्यस्मिन्सूत्रे ६।२।४ इत्यत्र व्रतोपायनमित्येतदर्थकः प्रयोगः। ‘उपायाः शिक्षमाणानां बालानामुपलालनाः’ (वा० प० २।२३८)। ‘अथाग्नेरुपायि ह्येतत्कर्म यदग्निकर्म’ (श० ब्रा० ६।६।१।४)। उपायि सहयोगि। सहचारि। ‘अनित्या गुणा अपायिन उपायिनश्च’ (भाष्ये)। आगमोपायिन इति समुदितोर्थः। ‘सवर्णोपायी’ (का० श्रौ० १८।६।२६)। सवर्णामुपैति संविशति न शूद्रामित्यर्थः। ‘एकोऽधः प्राङ्शायी मध्वाश्यृतुजायोपायी’ (का० श्रौ० ५।२।२१)। उक्तोऽर्थः। ‘उपेतारमुपेयं च सर्वोपायांश्च कृत्स्नशः। एतत् त्रयं समाश्रित्य प्रयतेतार्थसिद्धये’ (मनु० ७।२१५)॥ उपेतारमात्मानम्, उपेयं प्राप्तव्यम् इति मेधातिथिः कुल्लूकश्च। संस्कृतशार्मण्यकोषे त्वन्यथाऽर्थापितम्। यः शत्रूयमाणः तर्जयमान उपैति स उपेतेत्युक्तम्। ‘वायवः स्थोपायवः स्थ’ (तै० सं० १।१।१)। उपायव आगन्त्र्यो दोहनकाले। ईक्ष् {उपेक्ष्} ईक्ष् (ईक्ष दर्शने)। ‘किमुपैक्षिष्ठाः’ (श० ब्रा० ११।५।३।३)। गार्हपत्यमग्निं किमैक्षिष्ठा इत्याह। इहोपसर्गो धात्वर्थानुवादी, नार्थेऽन्तरं करोति। ‘दमयन्त्यपि कल्याणी प्रासादस्था ह्युपैक्षत’ (भा० वन० ७४।५)। साध्वपश्यदित्यर्थः। ‘तत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्युपेक्षेत तत्तथा’ (भा० शां० २०५।२९)॥ उपेक्षेत उपेत्य ईक्षेत सम्यग्जानीयात्। ‘अथापिधायाक्षिणी उपेक्षेत तद्यथा बटरकाणि संपतन्तीव दृश्यन्ते’ (ऐ० ब्रा० ३।२।४)। उपेक्षेत नेत्रसमीपं पश्येत्। ‘देवा वै पशून् व्ययजन्त ते रुद्रमन्तरायंस्तान् वामदेव्यस्य स्तोत्र उपेक्षते’ (पञ्च० ब्रा० ७।९।१३)। उपेक्षत उपेत्य पश्यति (हन्तुकामो रुद्रः)। ‘नोपेक्षेत क्षणमपि राजा साहसिकं नरम्’ (मनु० ८।३४४)। नोपेक्षेत न तत्रोदासीत, न तस्मिन्प्रमाद्येत्। न तमवगणयेत्, न तत्रानादरः स्यात्। ‘यो मां विप्रकृतां क्षुद्रैरुपेक्षध्वम्’ (भा० वन० १२।२६)। उपेक्षध्वमुपेक्षध्वे उदाध्वे मयि। ‘चारेण च सुप्रयुक्तेन शत्रोः शक्ति व्यपेक्षया। गूढेन चरता तत्त्वमुपेक्षितमिदं मया’ (रा० ५।३०।४)॥ उपेक्षितमुपलब्धमन्विष्य विज्ञातम्। शत्रोः शक्तिमवेक्षता। …तावदवेक्षितमिदं मयेति पाठान्तरम्। ‘तं ह पितोपेक्ष्योवाच’ (श० ब्रा० १२।२।१।९)। उपेक्ष्य=विलोक्य अभिवीक्ष्य, तत्र पुत्रे विलोचने व्यापार्य। ‘न हि शक्ष्यामि कौरव्यान्नश्यमानानुपेक्षितुम्’ (भा० उ० १५७।३४)। उपेक्षितुमुपद्रष्टुम्। अयमेवार्थ इति तस्माद् यास्यामि तीर्थानि सरस्वत्या निषेवितुम् इत्युत्तरार्धान्निश्चीयते। तस्मादेतदुपेक्ष्यतममित्याहुः’ (ऐ० ब्रा० ३।२)। एतत् प्रउगशस्त्रम्। अतिशयेनोप समीपे ईक्षणीयमादरणीयमित्यर्थ इति सायणः। ‘एवम् उच्चावचेष्वर्थेषु निपतन्ति त उपेक्षितव्याः’ (नि० १।११।३)। उपेत्य द्रष्टव्याः। सम्यक् परीक्षणीयाः। ‘तदल्पमपि नोपेक्ष्यं काव्ये दुष्टं कदाचन’ (काव्यादर्शे १।७)। उपेक्ष्यमसूर्क्ष्यम्, अनादरणीयम्। ‘उपेक्षा ब्रह्मचर्यं च परित्यागश्च सर्वशः’ (भा० आश्व० ३८।८)। उपेक्षा औदासीन्यम्। उक्ष् {उपोक्ष्} उक्ष् (उक्ष सेचने)। ‘आपो देबीरित्यधस्तादुपोक्षति’ (का० श्रौ० ६।३।२९)। उपोक्षति प्रोक्षति। उन्द् {उपोन्द्} उन्द् (उन्दी क्लेदने)। ‘आप उन्दन्तु ते तनुं दीर्घायुत्वाय वर्चसे’ (इत्युपोद्य (आप० श्रौ० ८।१।४।१)। उपोद्य आर्द्रीकृत्य क्लेदयित्वा। ऊह् {उपोह्} ऊह् (ऊह वितर्के)। ‘ताः कुसिन्धमुपौहन्’ (तै० ब्रा० २।३।६।१)। उपौहन् प्राप्नुवन्। कुसिन्धं शिरोव्यतिरिक्तं देहम्। ‘चतुर्धा बह्मौदनं व्युद्धृत्य सर्पिषोपसिच्य… ऋत्विग्भ्य उपोहति’ (आप० श्रौ० ५।१।५।९)। उपोहति समर्पयति प्रापयति प्रयच्छति। ‘तमाज्येन सन्तार्य ध्रुवाया उपोहति’ (आप० श्रौ० ३।१।१।१०)। ध्रुवायाः समीपं गमयतीत्यर्थः। ‘साक्षादिव व्यवहितं शब्देनार्थमुपोहते’ (वा० प० २।२१५)। उपोहते समर्पयति। ‘पश्चाच्छम्यामुपोहति’ (का० श्रौ० २।५।४)। (दृषदो) ऽधस्तात्प्रवेशयतीत्यर्थः। ‘उपोह्यन्ते स्वरा येन यस्माद् गीतं प्रवर्तते। तस्मादुपोहनं प्रोक्तं शुष्काक्षरसमन्वितम्’ (ना० शा० ३१।१२५)॥ ‘उपोह्यमाने द्यूते’ (भा० सभा० २०५१)। उपोह्यमाने प्रक्रम्यमाणे प्रारभ्यमाणे। ‘उपोह्य रुचिरां नावम्’ (रा० २।५२।६)। उपोह्य इतः प्रेर्य। ‘महद् धनुः सज्जमुपोह्य लक्ष्मणः’ (रा० २।८७।२३)। ‘उपोढशब्दा न रथाङ्गनेमयः’ (शा० ७।१०)। उपोढो जातः। ‘उपोहश्च समूहश्च क्षत्तारौ ते प्रजापते’ (अथर्व० ३।२४।७)। उप समीपम् ऊहति प्रापयति धान्यादिकमित्युपोहः। एतत्संज्ञको देव इति सायणः॥ ऋ {उपार्} ऋ (ऋ गतिप्रापणयोः)। ‘मोष्वन्याँ उपारतम्’ (ऋ० ८।५।१३)। मोपारतं मोपगमतम्। ‘युवं शिञ्जारमुशना उपारथुः’ (ऋ० १०।४०।७)। अभ्युपपत्तुकामावुपससृपथुः। ‘यदाशसा निःशसाऽभिशसोपारिम जाग्रतो यत्स्वपन्तः’ (ऋ० १०।१६४।३)। उपारिम प्रामदाम, अस्खालिष्म। ‘यदस्मृति चकृम किञ्चिदग्न उपारिम चरणे जातवेदः’ (अथर्व० ७।१०६।१)। उपार्तं लुप्तमकार्ष्म। यत्कर्मानुष्ठाने मूढा अभूमेत्यर्थः। ‘मोपाराम जिह्वयेयमानम्’ (रुद्रम्) (अथर्व० ११।२।१७)। मोपाराम मा उपगच्छाम इति सायणः। मा विरुधाम मा तं रुद्रं पर्यवस्थिष्महि इति केचित् साम्प्रतिकाः। ऋच्छ् {उपार्च्छ्} ऋच्छ् (ऋच्छ गतीन्द्रियप्रलयमूर्तिभावेषु)। ‘स इन्न्वै तमपार्च्छति’ (तै० सं० १।५।९।६)। उपार्च्छति उपरुध्य पीडयति। ऋध् {उपार्ध्} ऋध् (ऋधु वृद्धौ)। ‘तस्मादेतत् क्षत्रिय एव नक्षत्रमुपेर्त्सेत्’ (श० ब्रा० २।१।२।१७)। अस्मिन्नेव नक्षत्रे (चित्रायाम्) ऽग्न्याधानमिच्छेन्निर्वर्तयितुमित्याह। उपपूर्वादृधेः सन्नन्ताल्लिङि रूपम् इडभावपक्षे। ऋष् {उपार्ष्} ऋष् (ऋष गतौ)। ‘अथ दक्षिणा युग्यमुपार्षति’ (श० ब्रा० ५।४।३।८)। उपार्षति प्राजति। एष् {उपेष्} (एषृ गतौ)। ‘पराङ्मित्र एषत्वर्वाची गौरुपेषतु’ (अथर्व० ६।६७।३)। उपेषतु उपेषतामुपैतु। ‘उपेषन्तमुदुम्बलम्’ (अथर्व० ।८।६।१७)। छद्मनोपयन्तम्, त्सरन्तम्। सायणस्तु सर्वत इच्छन्तम्। गर्भिणी कुत्रास्त इत्यन्विष्यन्तम् इत्याह। कूज् {उपकूज्} कूज् (कूज अव्यक्ते शब्दे)। ‘चक्रवाकोपकूजिताम्’ (ह्रदिनीम्) (भा० वन० २५१२)। चक्रवाकविरुताकुलामित्याह। कृ {उपकृ} कृ (डुकृञ् करणे)। ‘अल्पं वा बहु वा यस्य श्रुतस्योपकरोति यः। तमपीह गुरुं विद्याच्छ्रुतोपक्रियया तया’ (मनु० २।१४९)॥ श्रुतस्योपकरोति श्रुते प्रकर्षं करोति, श्रुतमुपबृंहयति। ‘उपैनामितः कुर्वीमहि’ (श० ब्रा० ११।१।६।२१)। एनां प्राचीं दिशमुपकुर्वीमहि वर्धयेम सबलां कुर्याम श्रेयसीं चरेम। ‘धृष्टद्युम्नं तु पाञ्चाल्यमानीय स्वं निवेशनम्। उपाकरोदस्त्रहेतोः’ (भा० आदि० ६४०८)। उपाकरोत् समवर्धयत्। ‘न पूर्वं गुरवे किञ्चिदुपकुर्वीत धर्मवित्’ (मनु० २।२४५)। नोपकुर्वीत न दद्यात्। ‘हरिमुपकरुते’ (१।३।३२ सूत्रे कौमुद्यां दीक्षितः)। उपकुरुते सेवते। ‘ते (भृत्याः) प्राणैरप्युपकुर्वते’ (पञ्चत० १।९५)। उक्तोऽर्थः। ‘सा लक्ष्मीरुपकुरुते यया परेषाम्’ (कि० ७।२८)। उपकुरुते साहाय्यमाचरति। ‘उप ते गा इवाकरं वृणीष्व दुहितर्दिवः’ (ऋ० १०।१२७।८)। उपाकरमुपेत्य त्वां स्तुतिभिरभिमुखी करोमीत्याह। ‘गायत्रस्तूपकुर्वाणः’ (गौ० ध० १०।११)। ‘उपकुर्वाणो ब्रह्मचारी यो गृहस्थो बुभूषति। एधो दकस्योपस्कुरुते’ (६।१।१३९ सूत्रे वृत्तौ)। एध उदके गुणान्तरमौष्ण्यमाधत्ते इत्यर्थः। कन्यामुपस्कुरुते। अलं करोतीत्यर्थः। उपस्कुर्वन्ति ब्राह्मणाः समवयन्तीत्यर्थः। ‘अत्रानुक्तं स्मृत्यन्तरवशादुपस्क्रियते’ (आप० ध० १।१६।२ इत्यत्र उज्ज्वलायां हरदत्तः)। उपस्क्रियतेऽध्याह्रियते। ‘क्रीत्वा स्वयं वाप्युत्पाद्य परोपकृतमेव वा’ (मनु० ५।३२)। परोपकृतं परेण दत्तम्। ‘गता नाशं तारा उपकृतमसाधाविव जने’ (५।२५ मृच्छ०)। उपकृतमुपकारोऽनुग्रहः। ‘यन्ममोपकृतं शक्यं प्रतिकर्तुं न तन्मया’ (रा० ४।३२।८)। उक्तोऽर्थः। ‘उपस्कृतं ब्रूते।’ साध्याहारमाह। ‘सितातपत्रव्यजनैरुपस्कृतः’ (भा० पु० १।११।२७)। उपस्कृतोऽलङ्कृतः। ‘उपस्कृता ब्राह्मणाः।’ समुदिताः समवेता इत्यर्थः।** ‘सम्पीड्यात्मानमार्यत्वात्त्वया कश्चिदुपस्कृतः’ (भा० अनु० १२४।१४)। उपस्कृतो गणान्तरं प्रापितः, उन्नमितः। ‘अकृत्रिममसंहार्यं प्राकृतं निरुपस्कृतम्। अध्यात्मं सुकृतम्…’ (भा० शां० २१५।१६)॥ निरुपस्कृतं गुणाधानमलापकर्षणसंस्कारहीनम्। ‘एषोऽनुपस्कृतः प्रोक्तो योघधर्मः सनातनः’ (मनु० ७।९८)। अनुपस्कृतोऽविकृतोऽविगर्हितः। ‘मांसं यच्चानुपस्कृतम्’ (मनु० ३।२५७)। अनुपस्कृतमविकृतम्। पूतिगन्धादिरहितम्। ‘न हीदानी सहाया मे परीप्सन्त्यनुपस्कृताः’ (भा० द्रोण० १५०।२९)। ‘तस्मात् सर्वधर्ममास्थाय सुव्रताः सत्यवादिनः। लोकस्य गुरवो भूत्वा ते भवन्त्यनुपस्कृताः’ (भा० शां० ११।२५)॥ अनुपस्कृता निःसंशया इति नीलकण्ठः। शब्दमर्यादयायमर्थः कथं लभ्यत इति न सुज्ञानम्। ‘अनुपस्कृता रतिः।’ अकृत्रिमेत्यर्थः। ‘शास्त्रोपस्कृतशब्दसुन्दरगिरः’ (कवयः) (भर्तृ० २।१२)। उपस्कृताः संस्कृताः। ‘राजतं चानुपस्कृतम्’ (मनु० ५।११२) (अद्भिरेव शुध्यति)। अनुपस्कृतं रेखादिगुणान्तराधानरहितमिति कुल्लूकः। ‘प्रादेशमात्रं भूमेस्तु यो दद्यादनुपस्कृतम्’ (भा० अनु० ३३३५)। अनुपस्कृतं कण्टकगुल्माद्यपहारेण समीकरणेन च यन्न प्रसाधितम्। ‘आभिषेचनिकं चैव सर्वमेतदुपस्कृतम्’ (रा० )। उपस्कृतं सज्जीकृतम्। ‘सत्योऽयं प्रतितर्को मे परेण त्वमुपस्कृतः’ (रा० ६।१०४।७)। उपस्कृत उत्कोचादिना विकारं प्रापित इति तिलकः। ‘ब्राह्मणार्थे गवार्थे च देहत्यागोऽनुपस्कृतः’ (मनु० १०।६२)। अनुपस्कृतः प्रयोजननिरपेक्षः। निष्कारणः। ‘शक्तिश्चेच्छयनं दद्यात्सर्वोपस्करसंयुतम्’ (मात्स्य पु० ९६।१८)। उपस्करो गृहोपकरणम्। ‘रमणीयाश्च ये केचित् क्रीडार्थाश्चाप्युपस्कराः’ (रा० २।३०।४४)। क्रीडार्था उपस्कराः स्वर्णमयपुत्रिकाद्युपकरणानीति तिलकः। ‘जातरूपमयादिपुत्रिका भोजनोपस्करैः सह’ (भा० अनु० ५३।२२)। उपस्करो व्यञ्जनम्। ‘सश्रवणचित्रकृत्तिकोपस्करवाहिभिः पापर्द्धिकपरिजनैः’ (नलचम्प्वाम् १)। उपस्करो मृगयोपयोगि साधनम्, समूहश्च। ‘मङ्गलालम्भनीयानि प्राशनीयान्युपस्करान्। उपानिन्युः…’ (रा० २।६५।९)॥ उपस्करा दर्पणवस्त्राभरणादयः। ‘अद्य स्त्रिय उपरता इति मन्य इत्युपस्कार्यम्’ (रा० २।८६।१४) इत्यत्र गोविन्दराजो भूषणे। उपस्कार्यमध्याहार्यम्। ‘उपस्करो रथस्यासन्नापः सर्वाश्च निम्नगाः’ (भा० कर्ण० ३४।२४)। उपस्करो बन्धादिसामग्रीति नीलकण्ठः। ‘उपस्करैरधिष्ठानैः’ (भा० द्रोण० १४८।४२)। ‘सूपस्करेषु शुभ्रेषु महत्सु च महारथाः’ (भा० वि० ३१।१७)। उपस्करो रथाङ्गं चक्रम्। ‘पञ्च सूना गृहस्थस्य चुल्ली पेषण्युपस्करः’ (मनु० ३।६८)। उपस्करो गृहोपकरणं कुशसंमार्जन्यादि। ‘वेदोपकरणे चैव स्वाध्याये चैव नैत्यके’ (मनु० २।१०५)। वेदोपकरणे वेदाङ्गे। ‘भोजनान्यथ पानानि सर्वोपकरणानि च’ (भा० वन० १०३८)। उपकरणानि उपेयोपायाः। ‘पुरुषः प्रधानं तस्योपकरणमन्यत्।’ (सुश्रुत० १।४।५)। उपकरणमङ्गभावं गतं साधनम्। ‘वीतं सस्तूपकरणं बन्धने मृगपक्षिणाम्’ (अमरः)। उपकरणं करणं साधनम्। ‘स्वायत्तसिद्धे राज्ञो हि प्रजोपकरणं मता’ (कथा० १५।५८)। उपकरणं परिच्छदः। ‘कर्मोपकरणाः शूद्राः शिल्पिन कारवस्तथा’ (मनु० १०।१२०)। कर्मणैव स्वव्यवसायेनैवोपकुर्वन्ति सेवन्त इति कर्मोपकरणाः। ‘सौधोऽस्त्री राजसदनमुपकार्योपकारिका’ (अमरः)। उपकार्येति चोपकारिकेति चोभे राजसदनस्य पटमण्डपस्य नामधेये।** ‘पुन्नागनागकरवीरकृतोपकारे तस्मिन्गृहे’ (सुश्रुत०)। उपकारः संस्कारो ऽलङ्कारः। ‘सर्वोपि जनो विरूपकरणे समर्थो भवति नोपकरणे’ (पञ्चत०)। उपकरणं साधूकरणं समाधानम्। अनुग्रह इति संस्कृतशार्मण्यकोषः। सोऽयं प्रकरणविरुद्धः, अनन्तरपूर्व विरूपकरण इति श्रवणात्। कृत् {उपकृत्} कृत् (कृती छेदने)। ‘अपृष्ट्वा बुद्धिसम्पन्नान् वैद्यान्वानरचापलात्। यत्किञ्चनप्रलापी त्वं वाक्शरैरुपकृन्तसि’ (रा० ४।१८।५)॥ उपकृन्तसि तुदसि विध्यसि। निर्णयसागरमुद्रिते पुस्तके वाक्शरैरुपकृन्तसीति नास्ति। कृष् {उपकृष्} कृष् (कृष विलेखने)। ‘उत्सादयति लोकांस्त्रीन् स्त्रियश्चाप्युपकर्षति’ (रा० १।१६।७)। उपकर्षति बलादात्मसमीपं प्रापयति। ‘पाण्युपकर्षं पाणिनोपकर्षं धानाः संगृह्णाति’ (पा० ३।४।४९ सूत्रे वृत्तौ)। पाणिना संनिकृष्येत्यर्थः। ‘चक्रे विसृष्टमजयेश्वर षोडशारे निष्पीड्यमानमुपकर्ष विभो प्रपन्नम्’ (भा० पु० ७।९।२२)॥ उपकर्ष उद्धृत्यात्मसमीपं प्रापयेत्यर्थः। कॄ {उपकॄ} कॄ (कॄ विक्षेपे)। ‘नोपकिरन्त्युत्तरवेदिम्’ (श० ब्रा० २।५।१।१८)। उत्खाय न कुर्वन्ति। ‘तमाखूत्कर उपकिरति’ (श० ब्रा० २।७।२।१०)। उपकिरति निक्षिपति, उपक्षिपति। ‘तेषां वा अर्धान् उपकिरन्ति’ (रा० ब्रा० ३।६।२।२२)। उपकिरन्ति मृदोपचिन्वन्ति। ‘अथोत्तरतः सिकता उपकीर्णा भवन्ति’ (श० ब्रा० १४।१।३।१४)। उपकीर्णाः समीपे कीर्णाः। ‘रत्नोपकीर्णां वसुधाम्’ (भा० अनु० ३१६२)। रत्नोपकीर्णां रत्नाचिताम्। ‘उपस्कीर्ण हन्त ते वृषल भूयात्’ (पा० ६।१।१४१ सूत्रे वृत्तौ)। हे वृषल तथा ते विक्षेपोऽस्तु यथा हिंसामनुबध्नीयादित्यर्थः। ‘उपस्कारं काश्मीरका लुनन्ति’ (पा० ६।१।१४० सूत्रे वृत्तौ)। विक्षिप्य लुनन्तीत्यर्थः। क्लृप् {उपक्लृप्} क्लृप् (कृपू सामर्थ्ये)। ‘सर्वत्रातिकृतं भद्रे व्यसनायोपकल्पते’ (रा० ५।२४।२१)। उपकल्पते कल्पते ऽलं भवति समर्थो भवति। ‘वार्यपि श्रद्धया दत्तमक्षयायोपकल्पते’ (मनु० ३।२०२)। अक्षयाय अक्षयसुखाय। उपक्लृपिः पूर्वत्रार्थ एव। ‘यथा दुग्धेस्थितं सर्पिर्न स्वादायोपकल्पते’ (भा० पु० १।२।६९)। स्वादाय नोपकल्पते स्वादितुं न लभ्यते। ‘वधं नार्हति चेन्द्रोपि तत्रेदमुपकल्पते’ (भा० ६।१८।४३)। इदमुपकल्पते इदं युक्तं भवति। ‘अतो यतमदस्य कर्मोपकल्पेत्’ (श० ब्रा० ६।२।२।१५)। अस्य योग्यं भवेत्, एतदर्हं स्यात्। ‘धर्मस्य ह्यापवर्ग्यस्य नार्थोऽर्थायोपकल्पते’ (भा० पु० १।२।९)। नार्थायोपकल्पते प्रयोजनवान्भवितुं नार्हति। ‘केशश्मश्रु लोमनखानि वापयित्वोपकल्पयते’ (बौ० ध० २।१०।१७।९१)। उपकल्पयते ऽर्जयति। ‘तानि दक्षिणपार्श्वे तु भुञ्जानस्योपकल्पयेत्’ (सुश्रुत० १।४६।५०२)। समीपं ढौकयेदित्यर्थः। ‘महोक्षं वा महाजं वा श्रोत्रियायोपकल्पयेत्’ (याज्ञ० १।१०९)। ‘तस्यैते पुरस्ताद् रक्षितार उपक्लृप्ता भवन्ति’ (श० ब्रा० १३।४।२।५)। उपक्लृप्ताः सज्जाः। ‘चतस्रो जाया उपक्लृप्ता भवन्ति’ (श० ब्रा० १३।४।१।८)। सेवायामुपस्थिता भवन्तीत्याह। ‘यस्त्वेतान्युपक्लृप्तानि द्रव्याणि स्तेनयेन्नरः’ (मनु० ८।३३३)। उपक्लृप्तानि उपयोगार्थं कृतसंस्काराणीति कुल्लूकः। ‘रन्तिदेवस्य यज्ञे ताः पशुत्वेनोपकल्पिताः’ (भा० अनु० ३३५१)। उपकल्पिताः संकल्पिता निश्चिता नियताः। ‘सदश्वैरुपकल्पितान् रथान्’ (भा० आदि० ४०९८)। उपकल्पितान् युक्तान्। आसनेषूपक्लृप्तेषु बर्हिष्मत्सु’ (मनु० ३।२०८)। उपक्लृप्तेषु न्यस्तेषु। ‘वक्ष्याम्यतः परं कृत्स्नामाहारस्योपकल्पनाम्’ (सुश्रुत० १।४६।५०४)। उपकल्पना समीपे ढौकना। क्रम् {उपक्रम्} क्रम् (क्रमु पादविक्षेपे)। ‘नयेन विधिदृष्टेन यदुपक्रमते परान्’ (भा० सभा० १७।३)। उपक्रमत उत्सहत इति नीलकण्ठः। एवं सति परानिति द्वितीया नोपपद्यते। संस्कृतशार्मण्यकोषस्तु उपैति आचरतीत्येवं व्याख्याति। तदेवादोषं भाति। ‘उपचक्राम तौ वाग्भिर्मृद्वीभिः’ (रा० ४।२।२)। व्यवजहार, उपेयायेति वा। ‘राज्ञस्तस्याज्ञया देवी वसिष्ठमुपचक्रमे’ (भा० आदि० १७७।४३)। उपचक्रमे उपचक्राम उपेयाय। ‘उपक्रामति जन्तूंश्च उद्वेगजननः सदा’ (भा० अनु० १४५।३४)। उपक्रामति उपद्रवति। ‘उप क्रमस्व पुरुरूपमाभर वाजं नेदिष्ठमूतये’ (अथर्व० २०।८५।४)। उपक्रमस्व उपक्राम उपगच्छ। ‘धर्मो यतः स्यात् तदुपक्रमेत’ (रा० २।२१।५८)। उपक्रमेत प्रारभेत। ‘उपाक्रामत काकुत्स्थः कृपणं बहु भाषितुम्’ (रा० २।१०३।६)। उपाक्रामत उपाक्रमत प्रकान्तवान् प्रारब्ध। ‘तानादाय कुमारांस्तु नगरायोपचक्रमे’ (हरि० १।२६।४२)। नगरं गन्तुमारेभ इत्याह। ‘गृहीत्वा तानि वैदेही गमनायोपचक्रमे’ (रा० ७।४६।११)। उक्तोऽर्थः। ‘सरुजमात्मवन्तमुपकरणवन्तमुपक्रमेत्’ (सुश्रुत० चि० ५।२८)। उपक्रमेत् उपक्रामेत् उपचरेत्, चिकित्सेत्। ‘नोपक्रमेदविदितं रोगं किञ्चिच्चिकित्सकः’ (का० सं० खिल० रक्तगुल्म० श्लो० ६५)। उक्तोऽर्थः। ‘साध्यासाध्यं विदित्वोपक्रमते स भिषक् स्मृतः।’ (शुक्र० २।१८४)। साधुः प्रयोगः, आत्मनेपदं तु दुष्प्रयुक्तम्। ‘ममापि चर्मरत्नमुपायोपक्रान्तो यदि प्रयच्छेत्’ (दशकु०)। उपक्रान्तो वशे कृतः। ‘उपक्रान्ते प्रमुञ्चति’ (का० श्रौ० ८।४।२०)। उपक्रान्ते समाप्ते (सीवनकर्मणि) ग्रन्थिं विस्रंसयतीत्याह। अन्यत्र दुर्लभोऽयमर्थः। ‘उपक्रम्यः कथमयं कश्चास्योपक्रमः’ (का० सं० खिल० रक्तगुल्म० श्लो० १२)। उपक्रम्यः चिकित्स्यः। ‘वयस्य, एवमादिभिरनुपक्रम्योऽयमातङ्कः’ (विक्रम० ३)। उक्तोऽर्थः। ‘पप्रच्छ प्रयोजनमुपक्रमे’ (भा० वन० ९८।८)। उपक्रम आगमनम्। ज्ञात्वाऽऽरम्भ उपक्रम इत्यमरः। उपक्रमो वशीकारे समारम्भे चिकित्सने इति कोषान्तरम्। ‘मूत्रप्रभार्तवविट्प्रभार्तवयोरप्यसाध्यत्वादेवोपक्रमं नाभ्यधादिति’ (अष्टाङ्ग० शारीर० १।१५-१६ सूत्रे हृदयबोधिकाकारस्य वचनम्)। अर्थस्तूदितचरः। ‘शरीरपतितानां तु शारीरवदुपक्रमः’ (सुश्रुत० १।१।२६)। ‘तस्य चायमुपक्रमः’ (महावीर० ४।४)। उपक्रमो बुद्धिपूर्व आरम्भः। ‘तानानयेद् वशं सर्वान्सामादिभिरुपक्रमैः’ (मनु० ७।१०७)। उपक्रमा उपायाः। ‘क्रमशो मण्डलं चिन्त्यं सामादिभिरुपक्रमैः’ (याज्ञ० १।३४५)। ‘अशोचन् प्रतिकुर्वीत यदि पश्येदुपक्रमम्’ (भा० शां० ३३०।१५)। उक्तोऽर्थः। ‘किं वा मम वधायैष उपक्रमो मन्थरकस्य’ (पञ्चत०)। उपक्रमः प्रारम्भः। ‘उपायतः समारब्धाः सर्वे सिध्यन्त्युपक्रमाः’ (वि० पु० १।१३।७८)। उपक्रमा आरम्भाः कर्माणि। हरिवंशे (२।५।५३) प्येषोऽन्यूनातिरिक्तः पाठः स्थितः। ‘यद्यप्यकृतकृत्यानामीदृशः स्यादुपक्रमः’ (रा० ५।६४।३०)। उपक्रम आचारो व्यवहारो वृत्तिः। ‘यत्तु सम्यगुपक्रान्तं कार्यमेति विपर्ययम्’ (का० नी० सा० १२।१९)। उपक्रान्तमारब्धम्। क्री {उपक्री} क्री (डुक्रीञ् द्रव्यविनिमये)। ‘घटादीनुपक्रीय’ (हितोप० )। क्रयेण प्राप्य। क्रीड् {उपक्रीड्} क्रीड् (क्रीडृ विहारे)। ‘उपक्रीडन्ति तान्राजन् शुभाश्चाप्सरसां गणाः’ (भा० अनु० ८१।३०)। उपक्रीडन्ति उपेत्य क्रीडन्ति समीपे क्रीडन्ति। उपसर्गवशात् सकर्मकत्वम्। क्रुश् {उपक्रुश्} क्रुश् (क्रुश आह्वाने रोदने च)। ‘उपक्रुष्टं जीवितं सन्त्यजेयुः’ (भा० उ० २५।८)। उपक्रुष्टं निन्दितं सापवादम् अवगीतम्। ‘बोधिसत्वः किल कस्मिंश्चिदनुपक्रुष्टगोत्रचारित्रे… महति ब्राह्मणकुले जन्म-परिग्रहं चकार’ (अवदा० ब्राह्मणजा०)। अनुपक्रुष्टे अनवगीते गोत्र-चारित्रे यस्य तस्मिन्। ‘न शक्नोम्युपक्रोशं पृथिव्यां धातुमात्मनः’ (रा० ३।६२।२६)। उपक्रोशोऽपवादः। ‘प्राणैरुपक्रोशमलीमसैर्वा’ (रघु० २।५३)। उक्तोऽर्थः। क्लिद् {उपक्लिद्} क्लिद् (क्लिदू आर्द्रीभावे)। ‘विरुद्धानामुपक्लिन्नपूतीनां भक्षणेन च’ (चरक० सू० २४।८)। उपक्लिन्नं शुच्यत् कालपरिवासेन निर्यद्रसम्। क्षर् {उपक्षर्} क्षर् (क्षर संचलने)। ‘उप क्षरन्ति सिन्धवो मयोभुव ईजानं यक्ष्यमाणं च धेनवः’ (ऋ० १।१२५।४)। समीपे क्षरन्ति स्रवन्ति स्यन्दन्ते। प्रीणयन्तीत्यर्थः। ‘सर्वतो वा एताः स्वधा यजमानमुपक्षरन्ति। यदेतानि हवींष्याज्यं धानाः करम्भः परिवापः पुरोडाशः पयस्येति’ (ऐ० ब्रा० ८।५)। उक्तोऽर्थः। क्षि {उपक्षि} क्षि (क्षि क्षये)। ‘नू नो रास्व… द्युमदग्ने सुवीर्यं वर्षिष्ठमनुपक्षितम्’ (ऋ० ३।१३।७)। अनुपक्षितं व्यये क्रियमाणे ऽप्यनुपक्षीणम्। अक्षय्यमित्यर्थः। क्षि {उपक्षि} क्षि (क्षि निवासगत्योः)। ‘देवो न यः पृथिवीं विश्वधाया उपक्षेति हितमित्रो न राजा’ (ऋ० १।७३।३)। पृथिवीमुपक्षेति पृथिव्यां निवसति। ‘शुचिरपस्सूयवसा अदब्ध उपक्षेति’ (तै० सं० २।१।११।११)। उपक्षेति उपक्षियति उपगच्छति प्राप्नोति। ‘उग्रा त इन्द्र स्थविरस्य बाहू उप क्षयेम शरणा बृहन्ता’ (अथर्व० १९।१५।४)। उपक्षयेम प्राप्नुयाम। क्षिप् {उपक्षिप्} क्षिप् (क्षिप प्रेरणे)। ‘कशयोपक्षिपति’ (श० ब्रा० १।४।४।१५)। उपक्षिपति क्षिपति प्रेरयति। नार्थ उपेन। ‘परस्परं वाग्भिरुपक्षिपन्ति’ (रा० ५।११।११)। उपक्षिपन्ति प्रेरयन्ति समुत्साहयन्ति समुद्धर्षयन्ति। ‘छन्नं कार्यमुपक्षिपन्ति न्यायेन दूरीकृतम्’ (मृच्छ० ९।३)। मन्दमुपन्यस्यन्ति, आरात् प्रस्तुवन्तीत्यर्थः। ‘वपुषि वधाय तत्र तव शस्त्रमुपक्षिपतः’ (मालती० ५।३१)। उपक्षिपतः प्रास्यतः। शत्रन्तात् षष्ठी। ‘ततः परस्ताल्लोकालोकनामाऽचलो लोकालोकयोरन्तराले परित उपक्षिप्तः’ (भा० पु० ५।२०।३४)। उपक्षिप्तः स्थितः। ‘चरणानुरूपः खलु तत्र भवत्या अधिकार उपक्षिप्तः’ (माल० ३)। उपक्षिप्तः प्रारब्धः। ‘गोमुखेन स्मितं सद्य उपक्षिप्तं कथान्तरम्’ (बृ० श्लो० सं० ८।२०)। उक्तोऽर्थः। ‘त्वयि उपक्षिप्त आत्मा’ (माल० २)। उपक्षिप्तो निक्षिप्तो न्यस्तः समर्पितः। ‘उपक्षिप्तस्य चान्नस्य बाष्पेणोर्ध्वं प्रसर्पता’ (सुश्रुत० कल्प० १।११)। उपक्षिप्तस्य भोक्तुं दत्तस्य। ‘ननु भणामि तस्मिन् साधनीये कृत उपक्षेपः’ (माल० ३)। उपक्षेपः प्रारम्भः। प्रस्तावः स्यादुपक्षेप इति वैजयन्ती। ‘कर्णनासाच्छेदोपक्षेपभीषिताभ्याम्’ (दशकु०)। उपक्षेपः प्रस्तावः कीर्तनम्। ‘नाट्यार्थोपक्षेपः पूर्वं प्रस्तावनाऽऽमुखं च स्यात्’ (१।६।३९ अमरोद्घाटने स्वामी)। उपक्षेपः संक्षेपेण कथनम्। ख्या {उपख्या} ख्या (ख्या प्रकथने, चक्षिङ आदेशो वा)। ‘तस्मादपि सुतमिस्रायामुपैव किंचित् ख्यायते’ (श० ब्रा० ४।१।२।१३)। उपाख्यायते उपदृश्यते प्रज्ञायते। गम् {उपगम्} गम् (गम्लृ गतौ)। ‘उताशितमुप गच्छन्ति मृत्यवः’ (ऋ० १०।११७।१)। उपगच्छन्ति प्राप्नुवन्ति। आशितस्तृप्तः। ‘उप वायवः शरणं गमेयम्’ (ऋ० १।१५८।३)। ‘अग्नेः प्रियं धामोपजगाम’ (श० ब्रा० २।२।३।४) ‘आशिष उपगच्छति’ (श० ब्रा० ४।५।७।९)। उक्तोऽर्थः। ‘आत्मेति तूपगच्छन्ति ग्राहयन्ति च’ (ब्रह्म सू० ४।१।३)। उपगच्छन्ति अभ्युपगच्छन्ति। ‘सुप्तां मत्तां प्रमत्तां वा रहो यत्रोपगच्छति’ (मनु० ३।३४)। ‘नोपगच्छेत्प्रमत्तोपि स्त्रियः मार्तवदर्शने’ (मनु० ४।४०)। उपगच्छति गच्छति मैथुनाय प्रवर्तते। ‘यं सनातनपितरमुपागमत् स्वयम्’ ( )। उपागमत् पर्यग्रहीत्, अवृत। ‘सह पत्न्या विशालाक्ष्या नारायणमुपागमत्’ (रा० २।६।१)। उपागमत् उपासिष्ट। ‘ग्रहास्तमुपगच्छन्ति सारमेया इवामिषम्’ (भा० स्त्री० ४।६)। उपगच्छन्ति वेगेनोपयान्ति। ‘यन्मामधर्मेणोपगच्छत’ (भा० कर्ण० ४५।१२)। मय्यन्याय्यमाचरतेत्याह। ‘प्रतिकूलतामुपगते हि विधौ विफलत्वमेति बहुसाधनता’ (शिशु० ९।१६)। उपगते गते प्राप्ते। ‘पादन्यासो लयमुपगतः’ (माल० २।८)। उपगतोऽनुसृतवान्। ‘स वै सर्वमवाप्नोति वेदान्तोपगतं फलम्’ (मनु० २।१६०)। वेदान्तोपगतं वेदान्तेष्वभ्युपगतम्। ‘दृष्टान्तोपगत’ (भा० अनु० ४९।१७)। उपगतं प्रतिज्ञातम्। ‘हेम्नैवोपगतं मणिम्’ (भा० शां० ४५।१४)। उपगतं प्रत्युप्तम्। ‘गृहीत्वोपगतं दद्यादृणिकायोदयं धनी’ (ना० मनु० १।९८)। मयाऽधिगतमिति विन्यस्ताक्षरं पत्रं दद्यादित्यर्थः। ‘धनी वोपगतं दद्यात्स्वहस्तपरिचिह्नितम्’ (याज्ञ० २।९३)। उपगतं प्रवेशपत्रमिति मिताक्षरा। ‘अलङ्कारत्रयं सत्यवता यदनुप्रेषितं तदुपगतम्’ (मुद्रा० ६)। उपगतमधिगतम्। ‘मयापि लेखस्याशून्यार्थं किञ्चिदनु प्रेषितं तदुपगमनीयम्’ (मुद्रा० ६)। उपगमनीयमुपगतं प्राप्तमिति निवेद्यम्। ‘सीमन्ते च त्वदुपगमजं यत्र नीपं वधूनाम्’ (मेघ० ६७)। उपगम आगमः। ‘व्यावर्ततान्योपगमात् कुमारी’ (रघु० ६।६० भा०)। उपगमः समीपगमनम्। ‘अप्राप्तस्य हि प्रापणमुपगमनम्’ (मी० १२।१।२१ शा० भा०)। उपगमनं कल्पना। गाह् {उपगाह्} गाह् (गाहू विलोडने)। ‘सारथैर्बहुशश्चास्य पृतनामुपगाहतः’ (रा० ६।३१।३९)। उपगाहतः=अन्तः प्रविशतः। गुप् {उपगुप्} गुप् (गुपू रक्षणे)। ‘गम्भीरवेधा उपगुप्तवित्तः’ (पृथुः) (भा० पु० ४।१६।१०)। उपगुप्तवित्तः सम्यक् प्रच्छन्नधनः। गुह् {उपगुह्} गुह् (गुहू संवरणे)। ‘यजमानस्य पशुन्पाही त्यग्निष्ठेऽतस्यग्न्यगारे वा पुरस्तात्प्रतीचीं शाखामुपगूहति पश्चात्प्राचीं वा’ (आप० श्रौ० १।१।२।१०)। उपगूहति अप्रकाशां करोतीति धूर्तस्वामी। ‘औदुम्बरीं शाखामुपगूहति’ (श० ब्रा० ५।४।३।२५)। उपगूहति तिरस्करोति संवृणोति प्रच्छादयति गोपायति। ‘सोपागूहद् भुजाभ्यां तु ऋषिं प्रीत्या नरर्षभ’ (भा० अनु० १९।७९)। उपागूहत् आश्लिष्यत्, उपाश्लिष्यत्, आलिङ्गत्, पर्यरभत। ‘तरङ्गहस्तैरुपगूहतीव’ (रघु० १३।६३)। ‘अपूजयन्कुलज्येष्ठान् उपागूहन्त बालकान्’ (भट्टि० १७।२)। उक्तोऽर्थः। ‘साऽयोध्यामुपगूहते’ (रा० १।२४।९)। आवृत्य प्रवहतीत्यर्थः ‘पुण्याश्च नद्यः सलिलोपगूढाः’ (हरि० ३।३५।५०)। सलिलेन च्छन्नाः सलिलस्य पूर्णा इत्यर्थः। ‘पृथिव्यां पृथिवीहेतोः पृथिवीपतयो हताः। पृथिवीमुपगुह्याङ्गैः सुप्ताः कान्तामिव प्रियाम्’ (भा० द्रोण० १४८।४८-४९)॥ उपगुह्य=आलिङ्ग्य। ‘उपगूहनशेषो वा पूर्वः’ ( का० श्रौ० ६।१०।६)। संवरणमन्त्रस्यायं शेष इत्यर्थः। गॄ {उपगॄ} गॄ (गॄ शब्दे)। ‘उप ये त्वा गृणन्ति वह्नयः’ (ऋ० १।४८।११)। उपगृणन्ति स्तुवन्त आकारयन्ति उपह्वयन्ते। वह्नयो यज्ञनिर्वाहकाः। ‘दयानुवृत्त्या च नाम ते कृत्यपक्षम् …उपगृणीते’ (अवदा० जा० २३)। उपगृणीत उपदिशति। गॄ {उपगॄ} गॄ (गॄ निगरणे)। ‘स्नेहनस्यं न चोपगिलेत्’ (सुश्रुत० २।२३७।८)। उपगिलेत् निगिलेत्। गै {उपगै} गै (कै गै शब्दे)। ‘उपगायन्ति बीभत्सुं नृत्यन्त्यप्सरसां गणाः’ (भा० आदि० १२३।५३)। उपगायन्ति समीपे पुरो वा गायन्ति। ‘उपास्मै गायता नरः’ (ऋ० ९।११।१)। ‘गणास्त्वोप गायन्तु मारुताः’ (अथर्व० ४।१५।४)। त्वां (पर्जन्यम्) उपश्लोकयन्त्वित्याह। ‘तान् हैतदुपजगौ’ (श० ब्रा० ११।५।५।८)। इह प्रजापतिः कर्ता। धातुः त्रियासामान्ये संशब्दने व्याहरणे वर्तते। ‘अति रेचयेद् यदन्य उपगायेद् यदन्य उपशृणुयात् तस्मात्स्वयम्प्रस्तुतमनुपगीतम्’ (श० ब्रा० ४।६।९।१७)। उपगायेत्=गायेत्। ‘उपगीयमाना भ्रमरै राजन्ते वनराजयः’ (भा० वन० ११६०६)। उपगीयमाना गानशब्देन पूर्णाः। ‘उपगीयमानो गन्धर्वैर्बुभुजे विषयान् प्रियान्’ (वि० पु० १।१७।६)। उपगीयमान उपश्लोक्यमानः, स्तूयमानः। ‘उपगीतोपनृत्तश्च गन्धर्वाप्सरसां गणैः’ (भा० उ० १२३।४)। उपगीतः समीपे कृतगानः। ‘उपगानं कृत्वा’ (माल० २।)। प्रारम्भिकं गानमुपगानम्। ‘उपगादर्शनाच्च’ (का० श्रौ० ६।७।३)। उद्गातरि गायति सति तमनुसृत्य ये गायन्ति त उपगाः। ग्रह् {उपग्रह्} ग्रह् (ग्रह उपादाने)। ‘अथोपयमन्योपगृह्णाति’ (श० ब्रा० १४।२।१।१७)। उपगृह्णाति आदत्ते। ‘स मृत्युमुपगृह्णाति गर्भमश्वतरी यथा’ (भा० आदि० ५६२२), तन्त्रा० २।२९, पञ्चत० १।४१५ चाणक्य सू० १९)। उपगृह्णाति धत्ते। ‘अथास्या उदपात्रमूधसि च मुखे चोपगृह्णीयात्’ (ऐ० ब्रा० ५।२७)। उपगृह्णीयात् समीपे गृह्णीयात्। ‘तस्याञ्जलिना ब्रह्महत्यामुपागृह्णात्’ (तै० सं० २।५।१।२)। ‘तस्यै रसः परापतत् तं बृहस्पतिरुपागृह्णात्’ (तै० सं० २।१।७।६)। निर्गमनकाल एव ग्रहणमुपग्रहणमिति भट्टभास्करः। ‘कृतोपसंग्रहणौ तौ सावित्री…आतिथ्येन यथाक्रममुपजग्राह’ (हर्ष०)। उपजग्राह प्रतिजग्राह, सच्चकार। ‘यथासम्भाषितं च कृत्यपक्षमुपग्राहयेत्’ (कौ० अ० १३।५।५)। धनादिदानेन प्रीणयेदित्यर्थः। ‘…अरविन्दनाभम्। धियोपगृह्णन्’ (भा० पु० ३।२२।२१)। मनसा ध्यायन्नित्यर्थः। ‘तदुपगृहीतेन म्लेच्छराजबलेन’ (मुद्रा० १)। उपगृहीतेन उद्वलितेन अवष्टब्धेन समर्थितेन। ‘अमर्षोपगृहीतानां मन्युसन्तप्तचेतसाम्’ (का० नी० सा० १०।१) अमर्षेण वशीकृतानामित्यर्थः। विग्रहो भवतीति शेषः। ‘दक्षिणेन वा सव्योपगृहीतेन’ (पाणिना) (आश्व० गृ० ४।७।१०)। उपगृहीतोऽधस्तान्निहितेन हस्तेन कृतालम्बः। ‘तवैव पादानुपगृह्यं संमता’ (रा० २।२७।२२)। उपगृह्य उपसङ्गृह्य गृहीत्वा। ‘उपगृह्य तु वैराणि सान्त्वयन्ति नराधिप’ (भा० शां० १३९।७३)। उपगृह्य अवसाय्य, अन्तं नीत्वा। ‘उपगृह्य शिरो राज्ञः कैकेयीं प्रत्यभाषत’ (रा० २।६६।२)। उपगृह्य अङ्के कृत्वा। ‘मणिवरमुपगृह्य’ (रा० ५।३६।७७)। उपगृह्य वशे कृत्वा, अधिकृत्य, स्वीकृत्य। ‘तेजो वा अद्भ्यो भूयस्तद्वा एतद् वायुमुपगृह्याकाशमभितपति’ (छां० उ० ७।११।१)। उपगृह्य सहायमादाय। ‘अथ व्रजत्सु दिवसेष्वेकदा भैरवाचार्यो राजानमुपह्वरे सोपग्रहमवादीत्’ (हर्ष० तृ० उ०)। सोपग्रहं साभ्यर्थनमिति शङ्करमिश्रकृतः सङ्केतः। ‘अमित्रोपग्रहं चास्य ते कुर्युः क्षिप्रमापदि’ (भा० शां० ९६।१४)।** उपग्रह आनुकूल्यमुपकारः साहायकम्।** ‘वशंगतो रिपुर्यश्च विचलेद् दुरुपग्रहः’ (का० नी० सा० ८।६८)। दुरुपग्रहः कथमप्यात्मसात्कर्तुं न शक्यः। वंशागत इति पाठान्तरम्। ‘क्रियते प्राणरक्षार्थं सर्वदानमुपग्रहः’ (का० नी० सा० ९।१७) इति सन्धिविशेषस्योपग्रहाख्यस्य लक्षणोक्तिः। सर्वथा शत्रुपग्रहहेतुत्वादुपग्रह इति तदाख्योपपत्तिः। कौटल्यस्तु–योऽहं स भवान्, मम यद् द्रव्यं तद्भवत इत्युपग्रहः सान्त्वमितीत्थं तत्स्वरूपमाह’ (कौ० अ० २।२८।१०)। ‘सुप्तिङुपग्रहलिङ्गनराणाम्’ (पा० ३।१।८५ सू० भा०)। अत्र न्यासः-लादेशव्यङ्ग्यक्रियाविशेषो मुख्य उपग्रहः। इह तद् व्यक्तिनिमित्तत्वात्परस्मैपदात्मनेपदयोरुपग्रहशब्दो वर्तते। ‘चूर्णादीन्यप्राणिषष्ठ्याः’ (पा० ६।२।१३४)। अत्र चूर्णादीन्यप्राण्युपग्रहादिति पाठान्तरम्। उभयथा ह्याचार्य्येण शिष्याः सूत्रं प्रतिपादिताः। उपग्रह इति षष्ठ्यन्तमेव पूर्वाचार्य्योपचारेण गृह्यत इति काशिका। पूर्वाचार्य्या हि षष्ठ्यन्तमुपग्रह इत्येवमुपचरन्ति स्मेति न्यासः। प्रग्रहोपग्रहौ वन्द्याम् इत्यमरः। ‘उच्चावचान् उपग्राहान् राजभिः प्रापितान् बहून्’ (भा० सभा० ५२।४०)। उपग्राह उपहारः। ‘उपग्राह्यमुपदा भवति। तदत्र वस्तुनि नोपालम्भनीयो राक्षसः। आ नन्दराज्यलाभादुपग्राह्यश्च’ (मुद्रा० ५)। उपग्राह्यः सङ्ग्राह्य आत्मीयः करणीयः। ‘एकद्रव्ये साज्ये वेदेनोपग्रहणम्’ (का० श्रौ० १।१०।६)। उपग्रहणं ग्रहणम्। वेदो दर्भमुष्टिः। ‘वेदोपग्रहणार्थाय तावग्राहयत् प्रभुः। काव्यं रामायणम्…’ (रा० १।४।४)॥ वेदोपग्रहणं वेदार्थावबोधनम्। वेदोपबृंहणार्थायेति पाठान्तरम्। ‘स राजा जनप्रकाशेनाडम्बरेण प्रत्ययितानमात्यान् पापजनोपग्रहणार्थं जनपदं नगराणि च प्रेषयामास’ (अवदा० जा० १०)। उपग्रहणम् बन्धनम्। ‘प्रियोपग्रहैश्च तामुपगृह्णीयात्’ (का० सू० ५।२।२६)। उपगृह्णीयाद्वशे कुर्यात्। घ्रा {उपघ्रा} घ्रा (घ्रा गन्धोपादने)। ‘ययातिरुपजिघ्रन् (धूम) वै निपपात महीं प्रति’ (भा० उ० १२१।१२)। ‘आमोदमुपजिघ्रन्तौ’ (रघु० १।४३)। उपेत्य घ्राणमुपघ्राणम्। चर् {उपचर्} चर् (चर गतिभक्षणयोः)। ‘उपाचरद् घोरतपो जितात्मा’ (भा० आश्रम० १९।१८)। उपाचरद् आचरत्। अचरत्। उपेन नार्थः। ‘सर्वोपि महार्हैस्तमुपचारैरुपाचरत्’ (कथा० ६१।२२५)। उपाचरत् असेवत। ‘सममुपचर भद्रे सुप्रियं चाप्रियं च’ (मृच्छ० १।१३१)। उपचर भजस्व सेवस्व। ‘गिरिशमुपचचार प्रत्यहं सा सुकेशी’ (कु० १।६०)। उपचचार सिषेवे, वरिवसामास। ‘अभ्युत्थानादिभिरुपचारैरुपाचरन्’ (शि० पु० ६।१।२९)। उपाचरन् सदकुर्वन्, समभावयन्। ‘स्थान इयमपि देवीशब्देनोपचर्यते’ (विक्रम० ३)। उपचर्यते सत्क्रियते भूष्यते। ‘गात्राणि कुङ्कुमालेपैरुपाचर्यन्त च स्वयम्’ (राज० ८।१८९७)। स्वादु सुगन्धि सलिलममृतमुपचरन्ति लोकाः। अमृतशब्देन व्यपदिशन्ति, अमृतशब्दं तत्रार्थे व्यवहरन्ति भाक्तम्। ‘ईदृशे हि लौकिकास्तोभशब्दमुपचरन्ति’ (मी० ९।२।३९ सूत्रे शा० भा०)। उपचरन्ति व्यवहरन्ति, प्रयुञ्जते। उदाहरति च शबरः–देवदत्तेन सभायां परं प्रलपता बहुस्तोभं कथितम् इति। ‘क्रियां हि लोके कर्मेत्युपचरन्ति’ (पा० १।३।१४ सूत्रे भाष्ये)। उपचरन्ति व्यपदिशन्ति। ‘सूपचरणाह तेऽसावस्तु यामधस्तादुपचरसि’ (श० ब्रा० १।९।१।८)। अधस्तादुपचरसि नीचैः स्पृशसि। ‘निकृत्योपचरन्वध्य एष धर्मः सनातनः’ (भा० वन० ११।७)। निकृत्योपचरन् छलेन वर्तमानः, छद्मनाऽऽचरन्। ‘नूनं मित्राणि ते रक्षः साधूपचरितान्यपि’ (भा० अनु० १२४।१०)। साधूपचरितानि सम्यक् सेवितानि। ‘यस्मान्मिथ्योपचरितं ह्यस्त्रलोभादिह त्वया’ (भा० शां० ३।३०)। मयि मिथ्या व्यवहृतं त्वयेत्याह। ‘मिथ्योपचरितास्तात जन्मप्रभृति बान्धवाः’ (भा० उ० १२४।३२)। मिथ्योपचरिताः प्रतारिताः। ‘मिथ्योपचर्य ते तं तु’ (हरि० १।२१।१५)। वञ्चयित्वेत्यर्थः। अनृजु व्यवहृत्येति त्वक्षरार्थः। ‘विविक्तशिशिरोपचारान्नान्यच्छरणम् अस्ति’ (विक्रम०)। उपचारः प्रयोगः। ‘तेन वाक्योपचारेण विस्मिता राजसत्तमाः’ (भा० उ० १६२।४५)। वाक्योपचारो वाक्यप्रयोगः। ‘एष उ तत्र दीक्षितस्योपचारः’ (श० ब्रा० ३।१।१।१०)। उपचार आचार आचरणं वृत्तं वृत्तिः, व्यवहारः। ‘नानृतं वदेत्तावत्सत्यमेवोपचारः’ (श० ब्रा० २।२।२।२०)। उक्तोऽर्थः। ‘हृदयविहित वैरा गूढमन्त्रोपचाराः’ (पञ्चत० )। ‘हितोपचारमूलं जीवितमतो विपर्यासान्मृत्युः’ (चरक० विमान० ३।३८)। हितोपचारः पथ्यसेवनम्। ‘अधः शयीताधस्तादिव हि श्रेयस उपचारः’ (श० ब्रा० १०।१।१।११)। उपचारः सेवाऽऽदरो वा। ‘उपचाराभिचाराभ्यां धर्ममावाहयस्व वै’ (भा० आदि० १२२।४३)। उपचारः समादरः। ‘मिथ्योपचारैश्च वशीकृतानाम्’ (हितोप० १।७५)। उपचारो दाक्षिण्यमभ्युत्थानादिः सत्कारश्च। ‘व्रतचर्योपचारं च’ (मनु० १।१११)। उपचारो गुर्वादीनामभिवादनोपासनादि। ‘अवैरकृत्सूपचारः समो निन्दाप्रशंसयोः’ (भा० शां० २२०।१२)। सूपचारः शाठ्यवर्जितादरः। ‘अलमुपचारयन्त्रणया’ (माल० ४। )। उपचारोऽभ्युत्थानादिलक्षणः समुदाचारः। ‘न ते गात्राण्युपचारमर्हन्ति’ (शा० ३।१७)। उक्तोऽर्थः। ‘पुरस्तादुपचारस्तस्य यत्प्रतिषेधति’ (नि० १।४।९)। ‘उपरिष्टादुपचारस्तस्य येनोपमिमीते’ (नि० १।४।९)। उपचारः प्रयोग इति स्कन्दस्वामी। प्रयोग उच्चारणं वा विन्यासो वा। ‘उपचारपदं न चेदिदं त्वमनङ्गः कथमक्षता रतिः’ (कु० ४।९)। परस्य रञ्जनार्थं यदसत्यभाषणं स उपचार इति मल्लिः। प्रसादनाराधनोपचाराश्चेति हलायुधः। ‘रामभद्र इत्येव मां प्रत्युपचारः शोभते तातपरिजनस्य’ (उत्तर० १)। उपचार आलाप आभाषणं सम्बोधनम्। ‘अचेतनेष्वपि चेतनवदुपचारा दृश्यन्ते’ (पा० ४।३।८६ सूत्रे भाष्ये)। उपचारो गुणक्रियादिकथनम्। ‘भारतप्रसिद्धे ऽनन्तरापत्येऽश्वत्थाम्नि द्रौणायन इति प्रयोगस्तूपचारात्’ (पा० ४।१।१०३ सूत्रे वृत्तिः)। उपचारो लक्षणा, गौणी वृत्तिः। ‘इत्थं विधिज्ञेन पुरोहितेन प्रयुक्तपाणिग्रहणोपचारा’ (कु० ७।८६)। उपचारो विधिः, संस्कारः। ‘एष इष्टेरुपचारः’ (श० ब्रा० १।३।५।१०)। उपचारो विधिः, प्रचरणविधा। ‘यो वाव कर्म करोति स एव तस्योपचारं वेद’ (श० ब्रा० ६।५।५।१७)। उक्तोऽर्थः। ‘प्रकीर्णाभिनवोपचारं’ (राजमार्गम्) (रघु० ७।४)। उपचारः पुष्पप्रकरादिः। ‘स ददर्शाथ मञ्चेषु… उपचारवत्सु’ (रघु० ६।१)। उपचारो राजोपकरणम् इति मल्लिः। ‘उत्तरतउपचारो वै यज्ञः’ (श० ब्रा० ३।४।३।१९)। ‘उत्तरत उपचारो विहारः’ (बौ० ध० १।७।१।१)। उपचारः संचारः। ‘समन्त्रं सोपचारं च समोक्षविनिवर्तनम्’ (अस्त्रं प्रतिजग्राह) (भा० वन०)। सोपचारं सेतिकर्तव्यताकमिति नीलकण्ठः। एवं व्याख्यानेप्यर्थस्तु न स्फुटति। मोक्षविनिवर्तनयोः प्रयोगप्रतिसंहारयोरुक्तयोः सतोः किं स्विदन्यदवशिष्यते यदितिकर्तव्यतेत्युच्येत। ‘विसर्जनीयस्थानिकस्य सकारस्थोपचार इत्येषा संज्ञा पूर्वाचार्यकृता’ (पा० १।४।६७ सूत्रे न्यासे)। ‘सहचरणादिनिमित्तेनातद्भावे तद्वदभिधानमुपचारः’ (१।२।१४ सूत्रे न्यायभाष्ये)। ‘उपचारस्तत्त्वचिन्तायामनुपयोगीति प्रेक्षवतामनुपादेयः’ (स्याद्वाद० १५ हेम०)। उपचार आरोपः। ‘अनन्तलोकाप्तिमथो प्रतिष्ठां विद्धि त्वमेतं निहितं गुहायाम्’ (कठोप० १।१।१४)। अनन्तलोकाप्तिसाधनमिति यावत्। कारणे कार्योपचारः। आयुर्वे घृतमित्यत्र यथा। उपचार आरोपः। ‘अस्ति त्रयोदशो मास उपचारः’ (शां० ब्रा० ७।१०)। उपचार आवापिकः। ‘उपचर्यः स्त्रिया साध्व्या सततं देववत् पतिः।’ (मनु० ५।१५४)। उपचर्य उपचार्यः सेव्यः। ‘अग्निवच्चोपचर्या वै ब्राह्मणाः’ (भा० अनु० ८।२३)। उपचर्याः पूज्याः। ‘त्वग्भेदी व्रणः सूपचरः’ (सुश्रुत० १।८३।१२)। सूपचरः सुलभचिकित्सः। ‘पिता पुत्राय सूपचरः’ (श० ब्रा० २।३।४।३०)। सूपायनशब्दव्याख्यायामिदमुक्तम्। सूपचरः सुखेन गम्यः। ‘उष्णोदकोपचारी स्यात्’ (अष्टाङ्ग० सूत्र० १६।२६)। उष्णजलस्योपयोक्तेत्यर्थः। ‘अवन्नवन्तीरुप नो दुरश्चर’ (ऋ० ७।४६।२)। उपचर अन्तिक एहि। चाय् {उपचाय्} चाय् (चायृ पूजानिशामनयोः)। ‘इष्टाल्ँलोकानवाप्स्यामो गुरुवृद्धोपचायिनः’ (भा० शां० १८।३९)। गुरुवृद्धोपसेविन इत्यर्थः। चि {उपचि} चि (चिञ् चयने)। ‘यानि धर्मे कपालान्युपचिन्वन्ति वेधसः’ (तै० सं० १।५।१०।३)। उपचिन्वन्ति उपदधति, उपस्थापयन्ति। ‘तद्व्यसनसक्तस्य वैचित्यमुपचीयते’ (शि० भा० १६।३४)। उपचीयते वर्धते प्रकृष्यते। निदिग्धोपचिते इति पर्यायौ पठत्यमरः। भवेदुपचितं दिग्धे समृद्धे वाच्यलिङ्गवदिति च मेदिनी। ‘स्थैर्यमाधुर्यधैर्याद्यैर्गुणैरुपचितो हितः’ (स्कन्दपु० का० ४।१२।६३)। उपचितः समृद्धः, व्याप्त इत्यर्थः। ‘अगारादभिनिष्क्रान्तः पवित्रोपचितो मुनिः’ (मनु० ६।४१)। उपचितो युक्तः। ‘नास्ति क्षितिर्नोपचितिः कदापि पयोदवृत्तेः खलु चातकस्य।’ उपचितिर्वृद्धिः। ‘यच्च नः प्रेक्षमाणानां सर्वधर्मोपचायिनाम्’ (भा० उ० १३७।१६)। धर्मोपचायिनां धर्मवर्धनशीलानाम्। चिन्त् {उपचिन्त्} चिन्त् (चिति स्मृत्याम्)। ‘तत्तथैवास्तु भद्रं ने स्वार्थमेवोपचिन्तय’ (भा० उ० ९६।५२)। उपचिन्तय चिन्तय। उपेन नार्थः। जन् {उपजन्} जन् (जनी प्रादुर्भावे )। ‘इहैव सा शुनी गृध्री सूकरी चोपजायते’ (याज्ञ० ३।२५६)। उपजायते पुनर्जायते। ‘यः शब्द उपजायते तस्यासावर्थो योऽर्थ उपजायते’ (पा० १।२।४५ सूत्रे भाष्ये)। उपजायतेऽधिको जायते। ‘यस्य चागमे यदुपजायते स तस्यार्थ इति गम्यते’ (मी० ४।१।१५ शा० भा०)। उक्तोऽर्थः। ‘पञ्चमे पञ्चमे वर्षे द्वौ मासावुपजायतः’ (भा० वि० ५२।३)। उपजायत उपजायेते। ‘वेद मासो धृतव्रतो द्वादश प्रजावतः। वेदा य उपजायते’ (ऋ० १।२५।८)। उपजायतेऽधिको जायते। ‘नोपजनं स्मरन् इदं शरीरं स यथा प्रयोग्य आचरणे युक्त एवमेवायमस्मिञ्शरीरे प्राणो युक्तः’ (छां० उ० ८।१२।३)। उपजनं सहजातमनुषक्तं स्वेन। स्मरन्नित्यस्य प्राणः कर्ता। ‘अथोपजनाश्रयं कर्मवैगुण्यं मिथ्यासम्प्रयोगः’ (न्याय० २।१।५८)। उपजन उत्पत्तिः। ‘गुरुरेवैनमनुशास्ति आतदुच्चारणसामर्थ्योपजनम्’ (न्यायमं०)। उक्तोऽर्थः। ‘कृत्वाय सा महीमुखां मृन्मयीं योनिमग्नये’ (वा० सं० ११।५९)। कृत्वाय क्त्वो यक। छान्दस उपजनः (उवटः)। उपजन आगमः। यदर्थो निर्जयतिस्तदर्थ एव विनिर्जयतिः। शब्दोपजनो नार्थोपजनः। उपजन उपचयो वृद्धिः। आधिक्यम्। ‘पितामहाः पितरः प्रजोपजा’ (अथर्व० ११।१।९)। प्रजा पुत्रदुहित्रादिरूपा, उपजा तत्पुत्रादिरूपा (सायणः)। ‘विक्रये पण्यानामर्घवृद्धिरुपजा’ (कौ० अ० २।२४।६)। ‘व्रीहियवयोर्वा एतदुपजं यच्छमी धान्यम्’ (श० ब्रा० १।१।१।१०)। जप् {उपजप्} जप् (जप जल्प व्यक्तायां वाचि जप मानसे च)। ‘क्षेत्रस्थेषु च सस्येषु शत्रोरुपजपेन्नरान्’ (भा० शां० ६९।३८)। उपजपेद् भेदयेत्। ‘उपजप्यानुपजपेत्’ (मनु० ७।१९७ )। उक्तोऽर्थः। ‘तेषु तेषु चाकृत्येषु प्रासरन् परोपजापाः’ (दशकु०)। उपजापः स्वपक्षं प्रति प्रच्छन्नं प्रेरणम्। जल्प् {उपजल्प्} जल्प् (जल्प व्यक्तायां वाचि)। ‘अन्योन्यमुपजल्पन्तः शनैश्चुर्मिथः कथाः’ (रा० २।११६।३)। उपजल्पन्त उपेत्य जल्पन्तः। ‘अनाहूतोपसृष्टानामनाहूतोपजल्पिनाम्। ये लोकास्तान्हतः कर्ण मया त्वं प्रतिपत्स्यसे’ (भा० आदि० १३६।१८)। जीव् {उपजीव्} जीव् (जीव प्राणधारणे)। ‘इतः प्रदानमुत देवा उपजीवन्ति, अमुतः प्रदानं मनुष्या उपजीवन्ति’ (तै० सं० ३।२।९।७)। उपजीवन्ति आश्रित्य जीवन्ति, संश्रयन्ते। ‘एतस्यैवानन्दस्यान्यानि भूतानि मात्रामुपजीवन्ति’ (बृह० उ० ४।३।३२)। उक्तोऽर्थः। ‘सुजीवं नित्यशस्तस्य यः परैरुपजीव्यते। राम तेन तु दुर्जीवं यः परानुपजीवति’ (रा० २।१०५।७)॥ उपजीवति उपाश्रित्य जीवति। ‘इदं कविवरैः सर्वैराख्यानमुपजीव्यते’ (भा० आदि० २।८९)। उपजीव्यते आश्रीयते। ‘मनुष्याश्चोपजीवन्ति यस्य शिल्पं महात्मनः’ (हरि० १।३।४८)। उक्तोऽर्थः। ‘उपजीवा स्थोपजीव्यासं सर्वमायुर्जीव्यासम्’ (अथर्व० १९।६९।२)। उपशब्दोऽधिकवचनः। उपजीवा अधिकजीवनवन्तः। ‘स निर्भाज्यः स्वकादंशात् किंञ्चिद् दत्त्वोपजीवनम्।’ (मनु० ९।२०७)। उपजीवनं लोकयात्रार्थं धनम्। जुष् {उपजुष्} जुष् (जुषी प्रीतिसेवनयोः)। ‘उपेमं यज्ञं पितरो मे जुषन्ताम्’ (अथर्व० १८।४।४०)। उपजुषन्तामुपेत्य सेवन्ताम्। ‘इत्याचारादसि यदि मया प्रश्रयेणोपजुष्टः’ (महावीर० ३।२६)। उपजुष्टः सेवितः। ज्ञा {उपज्ञा} ज्ञा (ज्ञा अवबोधने)। ‘पिशाचास्तस्मान्नश्यन्ति न पापमुपजानते’ (अथर्व० ४।३६।८)। उपजानते जानते। शब्दोपजनो नार्थोपजनः। ‘किम्वेतावन्मात्रमुपजानीत यथेदमितो ऽन्यथा ऽसत्’ (श० ब्रा० १।६।१।४)। उपजानीत उपायं चिन्तयेत्। ‘ताः प्रजाः प्रजापतिं पितरमेत्योपाधावन्नुप तं यज्ञक्रतुं जानीहि येनेष्ट्वा… वरुणपाशेभ्यः… सम्प्रमुच्येमहि’ (शां० ब्रा० ५।३)। उपजानीहि नूतनमुपायमुपलभस्व। ‘ते ह्यादित्या ऊचुः। उपजानीत यथाऽस्मानेवाङ्गिरसो यजान्’ (श० ब्रा० ३।५।१।१४)। ‘उपतज्जानीत यथेयमस्मास्वेव राद्धिरसदिति’ (श० ब्रा० ८।६।३।२)। उदितचर एवार्थः। ‘उपज्ञाते’ (पा० ४।३।११५)। विनोपदेशेन ज्ञातमुपज्ञातमिति वृत्तिः। उपज्ञा ज्ञानमाद्यं स्यात् (अमरः)। ‘अथास्य सांवत्सरिकस्य चौलं कुर्वन्ति यथर्षि यथोपज्ञं वा’ (भा० गृ० १।२८)। यथोपज्ञम्–यथा स्वकुले पितृपितामहप्रपितामहानामाचार इति भाष्यम्। ‘यज्ञ इति किमुपज्ञः। यज्ञः श्रद्धोपज्ञः’ (बौधायनीये कर्मान्तसूत्रे १।२)। श्रद्धोपज्ञः श्रद्धोपक्रम इति तत्रस्थं भाष्यम्। ‘तां बुद्धिमुपजिज्ञासुस्तम्’ (भा० शां० १०४।३७)। उपजिज्ञासुरुपलिप्सुः। ‘तेऽसुरा आत्तवचसः… तत्रैतामपि बाचमूदुरुपजिज्ञास्याम्। स म्लेच्छः’ (श० ब्रा० ३।२।१।२३-२४)। उपजिज्ञास्यां दुरवगमाम् अर्थहीनाम्। तप् {उपतप्} तप् (तप सन्तापे)। ‘आहिताग्निश्चेदुपतपेत्’ (आश्व० गृ० ४।१।१)। उपतपेत्=उपतप्येत, उपतप्तो रुग्णः स्यात्, आमयश्चेत्तं विन्देत्। ‘स किं मामेतदुपतपसि योऽहमनेन न प्रेष्यामि’ (छां० उ० ३।१६।७)। उपतपसि रुजसि सामयं करोषि, अकुशलिनं सम्पादयसि मान्द्यं मे जनयसि। ‘तं चेदस्मिन्वयसि किं चिदुपतपेत्’ (छां० उ० ३।१६।२)। ‘यदि दीक्षितस्योपतपेत्’ (श० ब्रा० १२।३।५।२)। यदि दीक्षितस्य सतो यजमानस्य शरीरावयवे रुजा स्यादित्याह। ‘मानसेन हि दुःखेन शरीरमुपतप्यते। अयःपिण्डेन तप्तेन कुम्भसंस्थमिवोदकम्’ (भा० वन० २।२५)॥ उपतप्यते रुज्यते, उष्णी भवति। ‘उपतप्यामहे तपः’ (अथर्व० ७।६१।२)। उपतप्यामहे=तप्यामहे=अर्जयामः। ‘उपतप्तोदका नद्यः पल्वलानि सरांसि च’ (रा० २।५९।५)। उपतप्तोदकाः शुष्कोदकाः। ‘तानीषद् इवोपतप्य’ (श० ब्रा० २।५।२।१४)। तानतुषान् यवान् किंचित्सोष्मणः सम्पाद्य। ‘बन्धोपतापैश्च भवेद् विशेषः’ (सुश्रुत० २।३७६।८)। उपतापस्तापनम्। ‘विवक्षितं ह्यनुक्तमुपतापं जनयति’ (शा० ३)। उपताप आधिः, मानसी व्यथा। ‘आप्ता ह्यवितर्कस्मृतिविभागविदो निष्प्रीत्युपतापदर्शिनश्च’ (चरक० विमान० ४।४)। उपतापो द्वेषः। ‘उपतापी वसीयान्भूत्वा ऽन्नमिच्छति’ (श० ब्रा० ८।५।२।१)। उपतापी उपतापवान्, रुग्णः, आतुरः। ‘गा लवणं पाययत्युपतापिनीः’ (कौ० सू० १९)। उक्तोऽर्थः। तृद् {उपतृद्} तृद् (उतृदिर् हिंसानादरयोः)। ‘ऊर्जे त्वेति तनिष्ठेऽन्तत एकशूलयोपतृणत्ति’ (आप० श्रौ० ७।६।१९।१) उपतृणत्ति भिनत्ति। त्सर् {उपत्सर्} त्सर् (त्सर छद्मना गतौ)। ‘एतेनोपांशुयाजेन पाप्मानं द्विषन्तं भ्रातृव्यमुपत्सर्य वज्रेण वषट्कारेण हन्ति’ (श० ब्रा० १।६।३।२८)। उपत्सर्य चौरवदुपेत्य। दंश् {उपदंश्} दंश् (दंश दशने)। ‘मूलकेनोपदंशं भुङ्क्ते’ (पा० उपदंशस्तृतीयायाम् ३।४।४७ सूत्रे वृत्तौ)। (मूलकेन) उपदश्य दशनैः खण्डयित्वा व्यञ्जनमिति कृत्वा। दश्यमानस्य मूलकस्य भुजिं प्रति करणत्वात् तृतीया। ‘भुक्त्वाऽशनं विशालाक्षी सूपदंशान्वितं शुभम्’ (रा० २।६१।५)। उपदंशो व्यञ्जनम्। ‘उपदंशार्थं मृगया’ (का० नी० सा० १५।५८ इत्यत्रोपाध्यायनिरपेक्षायाम्)। उपदंशार्थं दीपनार्थं जाठराग्नेः। ‘ग्रन्थिवृद्ध्युपदंशानाम्’ (सुश्रुत० १।३।५)। उपदंशः शिश्नरोगविशेषः। ‘हस्ताभिघातान्नखदन्तपातात्प्रधावनाद्रत्यतिसेवनाद्वा। योनिप्रदोषाच्च भवन्ति शिश्ने पञ्चोपदंशा विविधापचारैः’ (माधव० ४७।१)॥ दय् {उपदय्} दय् (दय दानगतिरक्षहिंसादानेषु)। ‘नवेन पूर्वं दयमानाः स्याम’ (नि० ४।१७।२)। इत्युपदयाकर्मा। उपदया रक्षेति दुर्गः। दस् {उपदस्} दस् (दसु उपक्षये)। ‘तत्ते सहस्व ईमहे दात्रं यन्नोपदस्यति’ (ऋ० ८।४३।३३)। नोपदस्यति न क्षीयते। सहस्वः=बलवन् (सम्बुद्धौ)। दात्रं दानं रातिः। ‘न ते वाय उप दस्यन्ति धेनवो नाप दस्यन्ति धेनवः’ (ऋ० १।१३५।८)। नोपदस्यन्ति रोगादिना क्षीणा न भवन्ति। नापदस्यन्ति चौराद्यपहारेण नृष्टा न भवन्ति। ‘मा ते प्राण उपदसन्मो अपानोऽपि धायि ते’ (अथर्व० ५।३०।१४)। मोपदसत् क्षयं मा गमत्। ‘कुर्वतो मे मोपदसत्’ (तै० सं० १।६।३।२)। उक्तोऽर्थः। सामर्थ्यं कर्तृ, श्रद्धा वा कर्त्री। ‘स यदि राजोपदस्येत्’ (श० ब्रा० ४।२।२।५)। उपदस्येत् निःशेषमुपयुक्तः स्यात्। राजा सोमः। ‘अनुपदासुकाऽस्य वाग्भवति’ (तै० सं० ६।१।८।५३)। अनुपदासुका ऽनुपक्षयशीला। दह् {उपदह्} दह् (दह भस्मीकरणे)। ‘स य उपदग्धेन हविषा यजते’ (श० ब्रा० ११।४।४।२)। उपदग्धेन ईषद् दग्धेन अवदग्धेन। ‘अशान्तमुपदग्धं च यथा स्वादु न लक्ष्यते’ (सुश्रुत० सूत्र० ४६।४७८)। दा {उपदा} दा (डुदाञ् दाने)। ‘इन्द्रो यज्वने पृणते च शिक्षत्युपेद् ददाति न स्वं मुषायति’ (ऋ० ६।२८।२)। उपददाति दाशते प्रदिशति राति। ‘पुरा त उपेन्द्रो वीर्यं ददौ’ (अथर्व० १९।३४।८)। ‘उत्कृत्य मेषवृषणाविन्द्रायोपददुः’ (रा० गोरे० १।५०।९)। ‘तस्य चोपददौ पुत्रान् सहस्रं क्रतुसंमितान्’ (भा० अनु० १४।८८)। ‘तस्य ते शर्मन्नुपदद्यमाने राया मदेन तन्वा तना च’ (ऋ० ६।४९।१३)। उपदद्यमाने उपदीयमाने। दीयमाने। ते=तवेति तृतीयार्थे षष्ठी। तव=त्वया। उपायनमुपग्राह्यमुपहारस्तथोपदेत्यमरः। ‘बलायोपदाम्’ (वा० सं० ३०।९)। उपदामुपदाया दातारम्। ‘दुर्वासाः सुरवनिताप्तदिव्यमाल्यं शक्राय स्वयमुपदाय’ (नारा० २७।१)। उपदाय उपदामुपहारं कृत्वा। ‘तस्यैवं वितथे वंशे तदर्थं यजतः सुतम्। …भारद्वाजमुपाददुः’ (भा० पु० ९।२०।३५)॥ भारद्वाजनामानं सुतमुपदामकुर्वन्नित्यर्थः। दिश् {उपदिश्} दिश् (दिश अतिसर्जने, दिशिरुच्चारणक्रिय इति भाष्यम्)। ‘अभिधानस्य चोदकेष्वेवञ्जातीयकेष्वभियुक्ता उपदिशन्ति मन्त्रानधीमहे मन्त्रानध्यापयामः मन्त्रा वर्तन्त इति’ ( मी० २।१।३२ शा० भा०)। उपदिशन्ति कथयन्ति। ‘उपदेशं महाप्राज्ञ शमस्योपदिशस्व माम्’ (भा० शां० १७८।५)। उपदिशस्व=कथय ब्रूहि। ‘पुरुषाणां तु पाण्डित्यं शास्त्रेणैवोपदिश्यते’ (मृच्छ०)। उपदिश्यते शिक्ष्यते शिष्यते। ‘नाशिष्यायोपदिश्यते’ (पञ्चत० १।४३० )। उपदिश्यते शिक्षा ऽनुशासनं क्रियते। ‘निष्कामं ज्ञानपूर्वं तु निवृत्तमुपदिश्यते’ (मनु० १२।८९)। उपदिश्यते व्यपदिश्यते कीर्त्यते संज्ञायते समाख्यायते। ‘न द्वितीयश्च साध्वीनां कचिद्भर्तोपदिश्यते’ (मनु० ५।१६२)। उपदिश्यते विधीयते शास्त्रेण। ‘उपदिशति कामिनीनां यौवनमद एव ललितानि’ (सा० द० ) उपदिशति शिक्षयति। ‘स किंमन्त्री यः प्रथमं भूमित्यागं युद्धोद्योगं वोपदिशति’ (हितोप० )। ‘मूर्धानमुपदिशन्’ (श० ब्रा० १०।६।१।११)। उपदिशन् निर्दिशन् ‘ब्राह्मणस्यैव कर्मैतद् उपदिष्टं मनीषिभिः’ (मनु० २।१९०)। उपदिष्टं विहितम्। ‘व्रतं यथोपदिष्टं वै यथावत् पारितं त्वया’ (सावित्र्युप० ४।१६)। उक्तोऽर्थः। ‘पृथूपदिष्टां दुदुहुर्धरित्रीम्’ (कु० १।२)। इयं सा गोरूपधरा पृथिवीत्येवं निर्दिष्टाम् इत्यर्थः। उपदिष्टामादिष्टामिति तात्पर्यमिति तु संस्कृतशार्मण्यकोषः। ‘केनेदमुपदिष्टं ते मृत्युद्वारमपावृतम्’ (रा० ३।४३।४०)। उपदिष्टं वेदितं बोधितम्। ‘उपदिष्टमिहेच्छामि तापस्यम्’ (भा० उ० १७५।४४)। उपदिष्टमनुशिष्टम्। ‘पृषोदरादीनि यथोपदिष्टम्’ (पा० ६।३।१०९)। यथोपदिष्टं यथोच्चारितानि। ‘अनर्थमिममर्थाभं केन त्वमुपदेशिता’ (रा० २।१२।५७)। उपदेशिता उपदिष्टा बोधिता। स्वार्थे णिच्। ‘किं कुलेनोपदिष्टेन शीलमेवात्र कारणम्’ (मृच्छ० ८।२९)। उपदिष्टेन कीर्तितेन। ‘विद्वानेवोपदेष्टव्यो नाविद्वांस्तु कदाचन। नरानुपदिश्याज्ञान् स्थानभ्रष्टाः खगा ययुः’ (हितोप० ३।५)। उपदेष्टव्यः शासितव्यः। ‘अपरिनिष्ठितस्योपदेशस्यान्याय्यं प्रदर्शनम्’ (माल० १)। उपदेशः शिक्षा। ‘उपदेशे ऽजनुनासिक इत्’ (पा० १।३।२)। उपदेश आद्यमुच्चारणम् (आचार्यस्य)। धातुसूत्रगणोणादिनामलिङ्गानुशासनम्। आगमाः प्रत्ययादेशा उपदेशाः प्रकीर्तिताः॥ ‘शब्दानामितरेतरोपदेशः’ (नि० १।२ )। ‘एष आदेशः। एष उपदेशः’ (तै० उ० १।११।४)। ‘न स्थास्यन्त्युपदेशे च शिष्याः’ (भा० वन० १९०।७४)। शिष्याः शास्त्रविधिषु नास्थावन्तो भविष्यन्ति, तान् नानुविधास्यन्ति, नानुवर्त्स्यन्ति। ‘उपदेशं महाप्राज्ञ शमस्योपदिशस्व माम्’ (भा० शा० १७८।५)। उपदेशं लक्षणम्। ‘उपदेश इति विशिष्टस्य शब्दस्योच्चारणम्’ (मी० शा० भा० १।१।५)। दिह् {उपदिह्} दिह् (दिह उपचये)। ‘शिरोगलं कफोपदिग्धम्’ (सुश्रुत० २।३७६।११)। उपदिग्धं विलिप्तम्। ‘लोहानां च मणीनां च मलपङ्कोपदिग्धता’ (का० नी० सा० ७।२४)। ‘मध्वाभदन्ताः सुविभक्तदेहा न चोपदिग्धा न कृशाः क्षमाश्च’ (गजाः) (व० बृ० सं० ६७।१) उपदिग्धा मेदउपचयवन्त उपचिता मेदस्विनः, मेदुराः। ‘पिल्लिकामुपदेहं च नचिरादेव नाशयेत्’ (का० सं० खिल० कुक्कुणचि० श्लो० ४०)। दी {उपदी} दी (दीङ् क्षये)। ‘उपदायो वर्तते’ (पा० ६।१।५० सूत्रे वृत्तिः)। उपदाय ईषत्क्षयः। दीक्ष् {उपदीक्ष्} दीक्ष् (दीक्ष मौण्ड्येज्योपनयननियमव्रतादेशेषु)। ‘नेदिष्ठमुपदीक्ष्य तेन सह यजेरन्’ (का० श्रौ० २५।१३।२७)। उपदीक्ष्य दीक्षयित्वा व्रतमादिश्य। दुष् {उपदुष्} दुष् (दुष वैकृत्ये)। ‘परामृष्टा अप्यसंरक्ता नोपदुष्यन्ति योषितः’ (हरि० ३।५।३९)। नोपदुष्यन्ति न पतन्ति न पतिता भवन्ति। दुह् {उपदुह्} दुह् (दुह प्रपूरणे)। ‘गावः कांस्योपदोहाश्च’ (हरि० ३।१३२।१३)। दृश् {उपदृश्} दृश् (दृशिर् प्रेक्षणे)। ‘उपोदर्शि शुन्ध्युवो न वक्षः’ (ऋ० १।१२४।४)। उपोदर्शि उप समीपे दृश्यते, व्यक्तं दृश्यत इत्यर्थः। ‘न उपादृश्यत च्छन्न आसारेण यथा गिरिः’ (भा० पु० ४।१०।१३)। नोपादृश्यत दृष्टेर्विषयो नाभूत्, न प्राज्ञायत। ‘उप स्तोमान्तुरस्य दर्शथः श्रिये’ (ऋ० ८।२६।४)। पश्यतिर्ज्ञानकर्मा। जानीतमित्यर्थः। ‘अथ बाल्याद् वैष्णवोप्यासीच्छैवतामुपपदर्शयन्’ (राज० ५।४३)। उपदर्शयन् मिथ्या दर्शयन् आभासयन् अपदिशन्। ‘तेषां च कुहकाभिज्ञो ज्ञानित्वमुपदर्शयन्’ (कथा० १९।७५)। उक्तोऽर्थः। ‘चतुष्पाद् व्यवहारोऽयं विवादेषूपदर्शितः’ (याज्ञ० २।८)। उपदर्शितो वर्णितः। ‘निरन्तरशरनिकरधारासम्पातोपदर्शितदुर्दिन–’ (प्र० च० )। उपदर्शितमाविर्भावितमाभासितम्। ‘ततो राज्ञः पुरो मामुपदर्श्य’ (हितोप० )। उपदर्श्य निवेद्य। ‘स य एवं विदुष उपद्रष्टा भवति’ (अथर्व० ११।३।५४)। उपद्रष्टा उप समीपे साक्षात्कर्ता। त्रिभिः साक्षाद् दृष्टं भवति। ‘यश्च ददाति, यस्मै च दीयते यच्चोपद्रष्टा’ (साक्षाद् द्रष्टरि संज्ञायाम् इति सूत्रे भाष्ये)। उपद्रष्टा साक्षी। ‘तस्य मेऽयमग्निरुपद्रष्टा’ (ऐ० ब्रा० ७।२४)। समीपे स्थित्वा साक्षित्वेनावलोकयितेत्यर्थः। ‘उपद्रष्टाऽनुमन्ता च भर्ता भोक्ता महेश्वर’ (गीता० १३।२२)। उक्तोऽर्थः। ‘स कर्मणामुपद्रष्टा भवति’ (आप० श्रौ० १०।१।१।१०)। साध्वसाधुनोः कर्मणोरनुसन्धातेत्यर्थः। ‘न हि पक्षवता न्याय्यं निःस्नेहेन सुहृज्जने। पीड्यमान उपद्रष्टुं शक्तेनात्मा कथं चन’ (भा० आदि० २३३।१२)॥ उपद्रष्टुमुपेक्षितुम्। निःस्नेहेन नितरां स्नेहवता। द्रु {उपद्रु} द्रु (द्रु गतौ)। ‘द्रवन्त्वस्य हरय उप नः’ (ऋ० ४।१६।१)। उपद्रवन्तु उपयन्तु। ‘स्वान्गच्छतु ते मनो अधा पितृँ रुप द्रव’ (अथर्व १८।२।२३)। उपद्रव=उपेहि। ‘उपद्रव पयसा गोधुगोषम्’ (अथर्व० ७।७३।६)। उक्तोऽर्थः। ‘पशून् यजमानस्योप दोद्राव’ (तै० सं० १।५१)। उपदोद्राव उपाद्रवत्, उपाप्लवत, आक्रामत्, जिघांसयाऽभ्यत्वरत। ‘ततो वेगेन महता दानवा मामुपाद्रवन्’ (भा० वन० १६९।२१)। उपाद्रवन् अभ्ययुः। ‘तमुपाद्रवद् उद्यम्य दक्षिणं दोर्निशाचरः’ (रघु० १५।२३)। ‘मिहं बसान उप हीमदुद्रोत्’ (इन्द्रः) (ऋ० २।३०।३)। उक्तोऽर्थः। ‘अविज्ञानाच्च मूढात्मा पुनः पुनरुपाद्रवत्’ (भा० शां० ३०९।४८)। क्लेशवानभूदित्यर्थः। इह द्रवतिरकर्मकः प्रयुक्तः। ‘सव्रीहीणां यावदपासितुं गताः शुकान् मृगैस्तावदुपद्रुतश्रियाम्’ (शिशु० १२।४२)। उपद्रुतश्रियां विहतसम्पदाम् (व्रीहिमतां केदारसमूहानाम्) गता गोपिका;। ‘शरणागतश्च क्षुधार्तश्च शत्रुभिश्चाप्युपद्रूतः’ (हरि० ११५१)। उपद्रुतः पीडितः कदर्थितः, विप्रकृतः। ‘पुंसामसमर्थानामुपद्रवायात्मनो भवेत्कोपः’ (पञ्चत० १।३६८)। उपद्रवोऽस्वास्थ्यम्, आबाधः। ‘मा भूत्ते मन्निमित्तमुपद्रवः’ (कथा० १७।८२)। उपद्रव उपप्लवो विघ्नो दुःखं क्लेशः संङ्कटम् अनिष्टम्। ‘अकृतोप द्रवः कश्चिन्महानपि न पूज्यते। पूजयन्ति नरा नागान् न तार्क्ष्यं नागघातिनम्’ (पञ्चत० १।४७४)॥ उक्तोऽर्थः। ‘विमले च प्रकाशेते विशाखे निरुपद्रवे’ (रा० ६।४।५०)। नीहारादिः कान्तिविघातक उपद्रवः, तद्रहिते इत्यर्थः। ‘अन्नस्योपद्रवं पश्य मृतो हि किमशिष्यति’ (रा० २।१०८।१४)। श्राद्धनिन्दायां वचनम्। उपद्रवो नाशः, दुरुपयोगः, व्यर्थ उपयोगः। ‘पूर्वोद्भवनिमित्तेन योऽपरो जायते गदः। तमुपद्रवमित्याहुरतीसारो यथा ज्वरे’ (का० सं० सूत्र० २७।५८)॥ निगदव्याख्यातम्। ‘तत्रौपसर्गिको यः पूर्वोत्पन्नं व्याधिं जघन्यकालजो व्याधिरुपसृजति स तन्मूल एवोपद्रवसंज्ञः’ (सुश्रुत० १।१२७।१०)। ‘उपद्रवेण जुष्टस्तु व्रणः कृच्छ्रेण सिध्यति’ (सश्रुत० २।३९९।१०)। ‘अविपाकोऽरुचिश्छर्दिनिद्रा कासः सपीनसः। उपद्रवाः प्रजायन्ते मेहानां कासजन्मनाम्’ (वाग्भट० नि० अ० १०)॥ ‘अनृग्यजुरसामा च प्राजापत्य उपद्रवः’ (भा० शां० ६०।४४)। उपद्रवति समीपं गच्छतीत्युपद्रवो दासः शूद्रः। धा {उपधा} धा (डुधाञ् धारणपोषणयोः)। ‘उभोभयाविन्नुप धेहि दंष्ट्रा’ (ऋ० १०।८७।३)। उपधेहि उपरि धेहि। उभा=उभे। दंष्ट्रा=दंष्ट्रे। ‘स वै कपालान्येवान्यतर उपदधाति’ (श० ब्रा० १।२।१।१)। अधिश्रयतीत्यर्थः। ‘वर्चस्या (इष्टकाः) उपदधाति। तद्वानासामुपधानो मन्त्रः’ (पा० ४।४।१२५) इत्यत्र वृत्तिः। उपदधाति चिनोति। ‘तदण्डं दक्षिणत उपधत्ते’ (का० श्रौ० ७।४।३)। उपधत्ते निधत्ते। ‘आरोहोरुमुपधत्स्व हस्तम्’ (अथर्व० १४।२।३९)। उपरि धारय, (शरीरेण) संयोजय। ‘द्वितीयतृतीययोस्तृतीयचतुर्थयोः पादयोरवसानत उपदध्यात् प्रचेतनेति पूर्वस्यां प्रचेतयेत्युत्तरस्याम्’ (आप० श्रौ० ६।३।१३)। ‘सलिले खलु स्वखुराक्रान्ते उपाधत्तावितावनिम्’ (भा० पु० ३।१३।४६)। उपाधत्त=उपर्यदधात्। ‘उपधाय भुजं तस्य लोकनाथस्य सत्कृतम्। कथं नामोपधास्यामि भुजमन्यस्य कस्य चित्’ (रा० ५।२१।१६)॥ उपधास्यामि उपधानं करिष्यामि, तस्योपर्यात्मानं धारयिष्यामि। ‘उप बर्बृहि वृषभाय बाहुम्’ (ऋ० १०।१०।१०)। अत्र यास्कः-उपधेहि वृषभाय बाहुम् इति। ‘उप तेऽधां सहमानाम्’ (ऋ० १०।१४५।६)। अभिभवित्रीमोषधिं शिरस उपधानं करोमीत्याह। ‘अक्ष्णोर्मुखेन्दुमुपधेहि’ (महावीर० ४।५५) उपधेहि सन्निहितं कुरु, सन्निधापय, समीपं प्रापय। ‘वृसीं चोपदध्यात्’ (गो० गृ० ४।२।१५)। उपदध्यात् स्थापयेदिति सत्यव्रतः सामश्रमी। ‘मा… त्वं भर्तारं लोकभर्तारमसद्-धर्ममुपादध’ (रा० २।३५।३०)। उपादध आरोपय प्रापय। ‘तद्धि (अयस्कान्तम्) व्यवहितमपि लोहे स्वां शक्तिमुपदधात्येव’ (व्यक्ति० १ वि०)। उपदधाति सन्निवेशयति। ‘स ह वा आत्मयाजी यो वेदेदं मेऽनेनाङ्गं संस्क्रियते इदं मेऽनेनाङ्गमुपधीयते’ (श० ब्रा० ११।२।६।१३)। उपधीयते प्राप्यते। अङ्गं शरीरम्। ‘वितानमस्योपदधुर्धनैर्घनैः’ (अवदा० जा० ३०।२८)। उपरि धारयामासुरित्यर्थः। ‘(अग्निम्) अधस्तान्नोपदध्याच्च’ (मनु० ४।५४)। खट्वादेरधोऽङ्गारशकट्यादि न स्थापयदित्याह। ‘चित्तज्ञानार्थमुपधास्यति वो राजा’ (कौ० अ० ९।५।२७)। उपधास्यति परीक्षिष्यते। उपधा परीक्षा भवति। ‘शूद्रोहं नाधिकारो मे चातुराश्रम्यसेवने। इति विज्ञानमपरे नात्मन्युपदधत्युत’ (भा० अनु० १६४।१०)॥ नोपदधति छलं न कुर्वन्ति। ‘उप त्मनि दधानो धुर्याशून्’ (ऋ० ४।२९।४)। उपदधानो युञ्जानः। ‘पुरवनितानां मनसि कुसुमशरासनमुपदधानः’ (भा० पु० ५।५।३१)। उपदधानो जनयन्। ‘स ततः पश्यति बुद्ध्याऽऽम्रांश्चापकृष्यमाणान्न्यग्रोधांश्चोपधीयमानान्’ (स्थानिवत्सूत्रे अथवा कार्याविपरिणामाद्वा सिद्धम् इति वार्तिके भाष्ये)। उपधीयमानान्। आरोप्यमाणान्। ‘अविद्ययाऽऽत्मन्युपधीयमाने’ (भा० पु० ५।५।६) उपधीयमाने आच्छाद्यमाने आव्रियमाणे। ‘प्रथमैरुपधीयमानः शकारः’ (ऋ० प्रा० ४२)। वर्गप्रथमैरभ्यवहितः सन्परः शकार इत्यर्थः। ‘पात्री स्फ्योपहिता’ (का० श्रौ० २।३।२८ )। स्फ्यस्योपरि निहितेत्यर्थः। ‘प्राणे हीमान्यङ्गान्युपेव हितानि’ (श० ब्रा० ६।१।२।१५)। उपहितानि स्थितानि। ‘पुष्पं प्रवालोपहितं यदि स्यात्’ (कु० १।४४)। प्रवालस्य विद्रुमस्योपरि निहितमित्यर्थः। ‘क्रिया हि वस्तूपहिता प्रसीदति’ (रघु० ३।२९)। वस्तुनि द्रव्ये भव्ये पात्रभूते उपहिता ऽऽहिता। क्रिया शिक्षा। ‘शाल्योदनपिण्डमकुथितमविदग्धं रजतभाजनोपहितं वर्षति देवे बहिष्कुर्वीत’ (सुश्रुत० सूत्र० ४५।५)। उपहितमुपरि निहितम्। ‘यदराज्ञि राजवदिहार्घ्यमुपहितमिदं मुरद्विषि’ (शिशु० १५।१५)। उपहितमर्पितम्। तदुपहितकुटुम्बः=तदर्पितकुटुम्बभारः। ‘उपहितं शिशिरापगमश्रिया मुकुलजालमशोभत किंशुके’ (रघु० ९।३१)। उपहितमर्पितं दत्तम्। ‘व्रीहीन् जिहासति सितोत्तमतण्डुलाढ्यान्। को नाम भोस्तुषकणोपहितान् हितार्थी’ (प्र० च० २।२२)॥ उपहितान् छन्नान्। ‘उपहितशोभां तूर्णमायादयोध्याम्’ (भट्टि० २।५५)। (छत्रध्वजपताकाभिः) आरोपितशोभाम्। ‘यदा तु भाग्यक्षयपीडितां दशां नरः कृतान्तोपहितां प्रपद्यते’ (मृच्छ० १।५१)। अन्तकेन जनितामन्तकनिमित्ताम् इत्याह। ‘अर्थोपहितया वाचा मारीचो वाक्यमब्रवीत्’ (रा० ३।३१।३७, ३।३५।४०)। अर्थोपहितया ऽर्थसंहितया। ‘व्यराजत सभामध्ये हेम्नीवोपहितो मणिः।’ (भा० उ० ९४।५३)। उपहितः प्रत्युप्तः। ‘व्यक्तं त्वमप्युपहितः पाण्डवैः पापदेशज’ (भा० कर्ण० ४०।४६)। उपहित उपजप्त इति नीलकण्ठः। उपजपित इति तु संस्कारवत्स्यात्। स्पश इति प्रेषित इति वार्थः। ‘निवेशनं च कुप्यं च क्षेत्रं भार्या सुहृज्जनः। एतान्युपहितान्याहुः सर्वत्र लभते पुमान्’ (भा० शां० १३९।८६)॥ उपहितानि उपमित्राणि। अनन्तरपूर्वे पद्ये मित्राणि निरूपितानि निसर्गजानि, इह तद्भिन्नानि तत्सदृशान्युच्यन्त इति स्थान उपहितशब्दः उपमित्रमाह। ‘शमनस्यानुरूपं मे पाण्डवोपहितं त्वया’ (भा० भीष्म० १२०।४८)। उपहितमुपधानं दत्तम्। ‘अधिजानु बाहुमुपधाय’ (शिशु० ९।५४)। उपधाय उपरि निधाय। ‘कटुकमिदं भेषजं मधुनोपधाय देह्यातुराय’ (इति वयम्)। उपधाय आच्छाद्य। ‘उपेत्य धीयते यस्मादुपधेति ततः स्मृता। उपाय उपधा ज्ञेया तयाऽमात्यान् परीक्षयेत्’ (का० नी० सा० ४।२६)॥ निगदव्याख्यातम्। ‘अयशोभिर्दुरालोके कोपधा मरणादृते’ (शिशु० १९।५८)। उपधा उपायः। ‘अलोऽन्त्यात् पूर्व उपधा’ (पा० १।१।६५)। उपधा धर्माद्यैर्यत् परीक्षणम् इत्यमरः। ‘अमात्यानुपधातीतान् पितृपैतामहाञ्शुचीन्’ (रा० २।१००।२६, भा० सभा० ५।४३)। वञ्चनारहितानित्यर्थः। उपधा उत्कोच इति तिलके रामः। तमतीतान् तदग्राहिण इति च सः। ‘श्रिता ब्रह्मोपधा विप्राः खादन्ति क्षत्रियान्भुवि’ (भा० अनु० १५२।१७)। उपधा छलम्। ब्रह्म वेदो यज्ञो वा। ‘उपधाभिश्च यः कश्चिन्परद्रव्यं हरेन्नरः। ससहायः स हन्तव्यः प्रकाशं विविधैर्वधैः’ (मनु० ८।१९३)॥ उपधाः छलानि, छद्मानि। ‘पञ्चोपधाव्यतीतांश्च कुर्याद्राजार्थकारिणः’ (भा० शां० ८३।२२)। उक्तोऽर्थः। ‘मायोपधा देवितारोऽत्र सन्ति’ (भा० सभा० ५८।१४)। मायामुपदधतीति मायोपधाः कपटपुरस्कारशीलाः। ‘चिकित्सा तु नैष्ठिकी या विनोपधाम्।’ (चरक० शारीर० १।९२)। उपधा तृष्णा। ‘त्यागः सर्वोपधानां च सर्वदुःखव्यपोहकः’ (चरक० शारीर० १।९३)। उक्तोऽर्थः। ‘औषधेयं काष्ठम्।’ उपधिरेवौपधेयम्। उपधीयत इत्युपधी रथाङ्गम् इति पा० ५।१।१३ सूत्रे वृत्तिः। ‘सूतोपधावाप्तमिदं तवास्त्रम्’ (भा० कर्ण० ४२।८)। सूतोपधौ सूतत्वपिधाननिमित्ते। ‘तस्यैवं वर्तमानस्य सौबलेन जिहीर्षता। राष्ट्राणि धनधान्यं च प्रयुक्तः परमोपधिः’ (भा० उ० ६५।५८-५९)॥ उपधिश्छलम्। ‘विदधति सोपधि सन्धिदूषणानि’ (कि० १।४५)। उपधिश्छलं कैतवं व्याजः। ‘दानं नैकसुखोपधानसुमुखं सन्मित्रमात्यन्तिकम्’ (अवदा० कुल्माषपिण्डीजातके श्लो० २१)। सुखोपधानं सुखजननम्। ‘विशेषफलोपधानाभावात्’ (पा० ६।३।३९ सूत्रे सि० कौ०)। उपधानं जननम्। ‘दक्षिणार्धे कपालोपधानम्’ (का० श्रौ० ५।८।१५)। ‘यदासन्द्यामुपधाने’ (अथर्व० १४।२।६५)। उपधानं शिरःप्रतिश्रयः। ‘सोपधानाः प्रासादाः’ (वि० पु० ४।२।९७)। ‘दत्तवेतनभक्तं दत्तायुधपरिच्छदम्। दत्तोपधानं च तदा बलमासीद् महाभुज’ (भा० वन० १५।२१)॥ दत्तोपधानं कृतविशेषम्। उपधानमुपाधिः। ‘मया तु तयो र्दुरात्मनोरुपधानीकृता दृष्टपूर्वास्ते दीनाराः स्थगिताः’ (तन्त्रा० २।३)। ‘अशेत भूमौ सह पाण्डुपुत्रैः पादोपधानीव कृता कुशेषु’ (भा० आदि० १९२।१०)। पादोपधानी पादस्पर्शं लभमानेत्यर्थः। ‘हृदयदेशेऽस्योर्ध्वाङ्गुलिं पाणिमुपदधाति’ (आश्व० गृ० १।२१।७)। उपदधाति समीपे स्थापयति। ‘भावदोष उपधाऽदोषोऽनुपधा’ (वै० सू० ६।२।४)। निगदव्याख्यातम्। ‘यथा प्रधिर्यथोपधिर्यथा नभ्यं प्रधावधि’ (अथर्व० ६।७०।३)। प्रधिर्नेमिः, तत्समीपे धीयत इत्युपधिः, नेमिसम्बद्धोऽराणां सम्बन्धको वलयः। धाव् {उपधाव्} धाव् (धावु गतिशुद्ध्योः)। ‘विश्वेषां त्मना शोभिष्ठमुपेव दिवि धावमानम्’ (ऋ० ८।३।२१)। उपधावमानम् अभित्वरमाणम्। ‘अथैनमुवाच वरुणं राजानमुपधाव’ (ऐ० ब्रा० ७।१४)। उपधाव प्रार्थयस्व, शरणं याहि। ‘तं यद्युप वा धावेयुरुभयं वेच्छेरन्’ (ऐ० ब्रा० ५।४)। उपधावनं समाश्रयणमिति षड्गुरु०। उपधावनमुपद्रव इति गोविन्दस्वामी। ‘क्वचिदातपोदकनिभान् विषयानुपधावति’ (भा० पु० ५।१४।६)। मृगतृष्णासदृशान् विषयानभित्वरत इत्यर्थः। सर्वत्र प्रसिद्धव्यपदेशपरीहारेण नूतनकल्पितेनाभिधानेनाभिधेयमर्पयति। तदस्य कवेः शीलम्। ‘पार्ष्णिग्राहेण हरिणा समेनाप्युपधावनैः’ (भा० पु० ७।२।६)। उपधावनैरुपासनाभिः प्रार्थनाभिः शरणीकरणैः। धूप् {उपधूप्} धूप् (धूप सन्तापे)। ‘धूमकेतौ सप्तर्षीनुपधूपयति’ (सति) (कौ० सू० ९३।१२७)। धूमेनावृण्वति सति। तमसाऽऽच्छादयति सति। ‘पावकार्चिषः सधूमा निष्पेतुः। ताभिर्नागलोक उपधूपिते’ (भा० आदि० ८१५)॥ उपधूपिते सन्तप्ते। धृ {उपधृ} धृ (धृञ् धारणे)। ‘यत्र स्थूणा हिरण्मयी मणिरत्नमयी चान्या प्रासादमुपधारयत्’ (भा० वि० १७६५)। उपधारयत् उपाधारयत् अवाष्टभ्नात्, अवालम्बत। ‘मेखलाभ्रमनिष्कासगवाक्षान्नोपधारयेत्’ (कात्या० स्मृ०)। नोपधारयेत्=न निरुन्ध्यात्। ‘तांस्तु गायत्र्य इत्युपधारयेत्’ (ऋक् प्रा० १७।३)। उपधारयेत् अवधारयेत्, निश्चिनुयात्, जानीयात्, विद्यात्। ‘तमस्तदुपधारयेत्’ (भा० शां० २८५।३१)। ‘तद्वचनमपि धीयमानं न सम्यगुपधारयामास’ (अवदा० )। नोपधारयामास नावधारयामास, न निश्चिकाय। ‘इदं दुर्गं महाघोरं तीर्णमेवोपधारय’ (भा० द्रोण० ११९।१७)। उपधारय जानीहि। ‘न करिष्यसि चेदेवं मृतां मामुपधारय’ (भा० आदि० २१४।३०)। ‘एतद्योनीनि भूतानि सर्वाणीत्युपधारय’ (गीता ७।६)। ‘तथा सर्वाणि भूतानि मत्स्थानीत्युपधारय’ (गीता ९।६)। ‘दर्शनादेव रामस्य हतं मामुपधारय’ (रा० ३।४१।१८)। ‘पिपासा चा बुभुक्षा वा ग्लानिश्चिन्तापि वानघ। न मन्दारवने वीर भवतीत्युपधारय’ (हरि० २।८६।६०)॥ अत्र सर्वत्रोदितचर एवार्थः। ‘अचिन्त्यकल्पं नृपतेस्तं शोकमुपधारयन्’ (रा० २।१८।७)। उपधारयन् निश्चितं जानानः। ‘उपधार्य वचस्तस्या भगवान् भक्तवत्सलः’ (भा० पु० १।८।११)। उपधार्य श्रुत्वा। शील उपधारण इति धातुपाठः। उपधारणमभ्यासः, परिचय इत्येक इति क्षीरतरङ्गिण्यां स्वामी। धृष् {उपधृष्} धृष् (त्रिधृषा प्रागल्भ्ये)। ‘सोऽपूयत। तं देवा नोपाधृष्णुवन्’ (तै० सं० ६।४।७।३१)। उपसङ्ग्रहीतुं नाशक्नुवन् इत्यर्थः। स सोमः। ‘तानेव वज्रानुद्यतानसुरा नोपाधृष्णुवन्’ (जै० ब्रा० १।१२४)। नोपाधृष्णुवन् उपैतुं नोदसहन्त। ‘अथ हैतत् कर्मोपदधर्ष’ (श० ब्रा० ९।५।२।१)। अस्मै कर्मण उत्सेहे, एतत्कर्मोपक्रमितुं प्रजगल्भे। धे {उपधे} धे (धट् पाने)। ‘अन्याऽन्यावत्समुपधापयेते’ (ऋ० १।९५।१)। उपेत्य पाययेते इत्यर्थः। ध्मा {उपध्मा} ध्मा (शब्दाग्निसंयोगयोः)। ‘तं (अग्निं) प्रजापतिरेतेन साम्नोपाधमत्’ (पञ्च० ब्रा० १३।३।२२)। उपाधमद् अवीजयत्। ‘यदीमह त्रितो दिव्युपध्मातेव धमति’ (ऋ० ५।९।५)। उक्तोऽर्थः। यदीमह=यद् ईम् अह। ‘नाग्निं मुखेनोपधमेत्’ (मनु० ४।५३)। ‘(अग्निः) नानुपध्मातो नानुपज्वलितो ज्वलति’ (श० ब्रा० ११।८।३।७)। अनुपध्मातः=अधुतः, अधूतः। ‘ततः शङ्खमुपाध्मासीत्’ (भा० वि० ४६।२१, वि० पु० ५।३०।२)। उपाध्मासीत् अपूरयत्। लुङि रूपम्। ‘पूतिरज्जुरुपध्मानी पूतिं सेनां कृणोत्वमूम्’ (अथर्व० ८।८।२)। उपध्मानी उपरि निःश्वसती। उपरि फूत्कुर्वती। ध्वंस् {उपध्वंस्} ध्वंस् (ध्वंसु अवस्रंसने गतौ च)। ‘कृत्यापिशाचरक्षःक्रोधाधर्मैरुपध्वस्यन्ते’ (सुश्रुत० १।२१।१४)। उपध्वस्यन्ते उपद्रूयन्तेऽसकृदुपेयन्ते, पोड्यन्ते। ‘इन्द्रस्य रूपं समृद्ध्यै सावित्रमुपध्वस्तम्’ (तै० सं० २।१।६।३)। उपध्वस्तो विभिन्नवर्णः, बहुबिन्दुचितशरीर इति भट्टभास्करः। नद् {उपनद्} नद् (णद अव्यक्ते शब्दे)। ‘कृकवाकूपनादिताः’ (मार्गाः) (रा० २।२८।१०)। उपनादिताः प्रतिध्वनिताः। नम् {उपनम्} नम् (णम प्रह्वत्वे शब्दे च)। ‘उपैनं सहस्रं नमति’ (ऐ० ब्रा० २२।९) उपनमिः स्वयं प्राप्त्यर्थ इति षड्गुरुशिष्यः। उपनमति स्वयं प्राप्नोतीत्यर्थः। ‘यदैवैनं कदा च यज्ञ उपनमेदथाग्नी आदधीत’ (श० ब्रा० २।१।३।९)। यज्ञ उपनमेत्=यज्ञस्याजिहीर्षा स्यात्, यष्टुं कामोऽस्योपतिष्ठेत। ‘वमलं राज्याय सन्तं राज्यं नोपनमेत्’ (तै० सं० २।१।३।४)। नोपनमेन्न विन्देत्। ‘यं कामो नोपनमेदग्निमेव कामं स्वेन भागधेयेनोपधावति’ (तै० सं० २।२।३।१)। ‘उप माऽदो नमतु’ (वा० सं० २६।२)। ‘मत्संभोगः कथमुपनमेत्स्वप्नजोपि’ (मेघ० १२)। ‘अकृच्छ्रलङ्ध्याः पन्थानो वल्लभातिथयो गृहाः। उपानमन्गच्छतोऽस्य सत्क्रियाश्च पदे पदे’ (राज० ३।२२४)॥ उक्तोऽर्थः। ‘स यद्येनं मनसाऽभिध्यातः। यज्ञो नोपनमेत्’ (श० ब्रा० १२।६।१।३)। नोपनमेन्न सिध्येत्। ‘अभ्याशो ह यदेनं साधवो धर्मा आ च गच्छेयुरुप च नमेयुः’ (छां० उ० २।१।४)। उपनमेयुर्भोग्यत्वेनोपतिष्ठेयुरिति शङ्करः। अभ्याशः क्षिप्रम्। ‘दुर्बलमभिजातं प्रकृतयः स्वयमुपनमन्ति’ (कौ० अ० ८।२।२३)। उपनमन्ति प्रणता भवन्ति, विधेयतां गच्छन्ति। ‘(पिण्डान्) कुमार्या उपनामयेत्’ (गो० गृ० २।१।३)। उपनामयेत् समीपे स्थापयेत्। ‘द्विजगुरुदरिद्रमित्रप्रव्रजितोपनतसाध्वनाथाभ्युपगतानाम्’ (सुश्रुत० सूत्र० २।५)। उपनतः संनिधाने प्रणतः। ‘कस्यात्यन्तं सुखमुपनतं दुःखमेकान्ततो वा’ (मेघ० १११)। उपनतं प्राप्तम्। ‘अनुपास्यति कथं बाष्पदूषितं परलोकोपनतं जलाञ्जलिम्’ (रघु० ८।६८)। ‘इति चोपनतां क्षितिस्पृशं कृतवानासुरपुष्पदर्शनात्’ (रघु० ८।८१)। उपनतां शरणागताम्। ‘भद्रासनादुपनतं पदपल्लवाग्रं संवाहयति’ (चम्पूभा० ८।३३)। उपनतमधः प्रसारितम्। ‘अग्नेरर्धं प्रत्युपनतं यूपस्य कुर्याद् बहिष्टान्निनतम्’ (भा० श्रौ० ७।८।११)। उपनतम्=प्रवणं निम्नम्। ‘दण्डेनोपनतं शत्रुमनुगृह्णाति यो नरः’ (भा० आदि० १४०।८३)। उपनतमुपनमितं नामितं न्यग्भावितं, वशे कृतं विधेयीकृतम्। ‘स्वयमुपहतः, विप्रकृतः… दण्डेनोपनतः… इति भीतवर्गः’ (कौ० अ० १।१४।३)। दण्डेनोपनतो बलाद् वैतसीं वृत्तिं ग्राहितः। ‘तस्मिन्दण्डोपनतचरितं भेजिरे लोकपालाः’ (रघु० १७।८१)। उक्तोऽर्थः। ‘मांसं म उपनतिः’ (वा० सं० २०।१३)। उपनमन्ति प्रवणा भवन्ति भूतानि यत्र सा उपनतिः। ‘उपनामुक एनं यज्ञो भवति’ (श० ब्रा० २।२।४।१४)। अस्याभिमुखो भवतीत्याह। तत्सान्निध्यमाप्नोतीति वा। नह् {उपनह्} नह् (णह बन्धने)। ‘वृष्णो अश्वस्य सन्दानमपि वृष्ट्यै त्वोपनह्यामि’ (तै० सं० २।४।७।२)। उपनह्यामि नह्यामि बध्नामि। ‘गुल्मं तमुपनाहयेत्’ (चरक० चि० ५।४१)। तत्र लेपं दद्यादित्यर्थः। पुरटोपनद्ध०। हेमप्रत्युप्त०। ‘अथ राजानं क्रीत्वा द्वेधोपनह्य परिवहन्ति’ (श० ब्रा० ५।४।५।१५)। उपनह्य बद्ध्वा। ‘उपनह्य परैर्वैरं ये मां नित्यमुपासते’ (भा० उ० १४६।१२)। ‘सस्नेहकिण्वलवणैरुपनाहः प्रशस्यते’ (चरक० सुत्र० १४।३५)। उपनाहो बहलो लेपः। ‘उत्कारिकोपनाहैश्च स्वेदयेन्मृदुभिः क्षणम्’ (चरक० चि० १७।८०)। ‘शोफयोरुपनाहं कुर्यादामविदग्धयोः’ (सुश्रुत० २।५।२१)। उक्तोऽर्थः। ‘देवानां भाग उपनाह एषः’ (अथर्व० ९।४।५)। उपनाहो भारः। ‘उपनाहो ऽवगाहश्च परिषेकस्तथाष्टमः’ (का० सं० सूत्र० स्वेदा० २३।२६)। उपनाहः स्वेदप्रकारः। उपनाहो निबन्धनम् इत्यमरः। निबध्यन्ते स्मिन्निति निबन्धनम्। यत्र तन्त्र्यो निबध्यन्ते तस्य वीणाया ऊर्ध्वभागस्य उपनाह इति संज्ञा। ‘सोमोपनहनमाहर’ (श० ब्रा० ३।३।२।३)। ‘प्रेष्यति च सोमोपनहनमाहर’ (का० श्रौ० ७।७।१)। सोम उपनह्यते बध्यते यस्मिंस्तत्सोमोपनहनं वस्त्रम्। नाथ् {उपनाथ्} नाथ् (नाथृ नाधृ याच्ञोपतापैश्वर्याशीःषु)। ‘माणवकमुपनाथति, अङ्ग पुत्रकाधीष्व’ (पा० २।३।५५ सूत्रवृत्तौ प्रत्युदाहरणम्)। उपनाथति याचते उपच्छन्दयति। राजानमुपनाथति। याचते प्रार्थयते। नी {उपनी} नी (णीञ् प्रापणे)। ‘देवेभ्यो दैव्यः शमितोप हव्यं त्रिधा समक्तं नयतु प्रजानन्’ (ऋ० २।३।१०)। उपनयतु प्रापयतु। ‘तमृचो मनुष्यलोकमुपनयन्ते’ (प्रश्नोप० ५।३)। ‘प्रजाः स्वं वशमुपनयते’ (श० ब्रा० १।३।४।५)। ‘अयोऽभेद्यमुपायेन द्रवतामुपनीयते’ (का० नी० सा० ११।४७)। उपनीयते प्राप्यते। ‘स शुचीन्यन्नपानानि गुणवन्ति च राघवे। अर्घं चोपानयत्’ (रा० गोरे० २।४७।१३)॥ उपानयत् आर्पयत् न्यवेदयत्। ‘हरये स्वदेहमुपानयत्’ (रघु० २।५९)। ‘उपनिन्युर्महाभागा दुहितृत्वाय जाह्नवीम्’ (हरि० १।३२।४७)। उक्तोऽर्थः। ‘रज्ज्वेव पुरुषो बद्ध्वा कृतान्तेनोपनीयते’ (रा० ५।३५।३)। उपनीयत आत्मसमीपं प्राप्यते। ‘उपनय रथं यावदारोहामि’ (शा०)। उक्तोऽर्थः। ‘नेयं कर्मोपयुक्तं पुरुषमुपनयति किन्त्वकर्तारमभोक्तारमीश्वरम्’ (प्र० च० )। उपनयति सम्पादयति। ‘मदीयं न्यासमुपनय’ (मृच्छ०)। प्रत्यर्पयेत्यर्थः। ‘समिधमाहर सोम्य उप त्वा नेष्ये’ (छां० उ० ४।४।५)। आत्मानमाचार्योकुर्वंस्त्वां स्वसमीपं प्रापयिष्यामीत्यर्थः। ‘जातमात्रं मुनेः पुत्रं विधिनोपानयत्तदा’ (भा० शां० ३२४।१९)। शिष्यत्वेनाभ्युपैत्। ‘कर्मकरानुपनयते’ (पा० १।३।३६ सूत्रे वुत्तौ)। भृतिदानेनात्मसमीपं प्रापयतीत्यर्थः। ‘आचार्य उपनयमानो ब्रह्मचारिणं कृणुते गर्भमन्तः’ (अथर्व० ११।५।३)। ‘अन्धा यथान्धैरुपनीयमानाः’ (भा० पु० ७।५।३२)। इहोपेन नार्थः। अनुकार्ये मूल औपनिषदेपि नैव दृश्यते। नीयमाना इत्येवार्थः। ‘भीमा जाया ब्राह्मणस्योपनीता’ (ऋ० १०।१०९।४)। उपनीता देवैः समीपे स्थापितेति सायणः। उपनीता वशे कृता, स्वीकृताऽऽत्मीया कृतेत्यन्ये। ‘नीलस्य राज्ञः सर्वेषामुपनीतश्च सोऽभवत्’ (भा० सभा० ३१।३०)। उपनीतः स्वीकृत इति नीलकण्ठः। ‘इमे सभायामुपनीतशास्त्राः’ (भा० सभा० ६७।३६)। उपनीतशास्त्रा अध्यापितशास्त्राः। ‘सर्वरसान् धान्यानि च सङ्ग्रहमुपनीय’ (व० बृ० सं० ४१।४)। संग्रहमुपनीय=सङ्गृह्य। सङ्ग्रहावस्थां प्रापय्येति त्वक्षरार्थः। ‘न ब्राह्मणं ब्रह्मचर्यमुपनीय मिथुनं (=मैथुनम्) चरेत्’ (श० ब्रा० ११।५।४।१६)। ब्रह्मचर्यं प्रापय्य, ब्रह्मचारिणं कृत्वा, शिष्यत्वेन विधिवत् परिगृह्येत्यर्थः। ‘तान्हानुपनीयैवैतदुवाच’ (छां० उ० ५।११।७)। अनुपनीय उपनयनमकृत्वा। उपनयनं पादयोः प्रणिपातनम्। ‘जनस्थाने वसद्भिस्तु भवद्भी राममाश्रिता। प्रवृत्तिरुपनेतव्या किं करोतीति तत्त्वतः’ (रा० ३।५४।२६)॥ प्रवृत्तिरुपनेतव्या वार्ताऽऽहार्या। ‘समिद्भैक्षे सप्तरात्रमचरितवान् ब्रह्मचारी पुनरुपनेयो भवति’ (गो० गृ० १।२।६)। पुनरुपनयनविधिना संस्कार्यो भवतीत्यर्थः। ‘गर्भाष्टमे ब्राह्मण उपनेयः’ (पा० गृ० ६।६।८४)। उक्तोऽर्थः। ‘तथा मरणानुस्मृतिवर्णेऽनित्यताकथायामप्युपनेयम्’ (अवदा० अयोगृहजा०)। पञ्चावयवन्याये यश्चतुर्थ उपनयो नाम स वक्तव्य इत्यर्थः। ‘प्रतिज्ञाहेतूदाहरणोपनयनिगमनानि पञ्चावयवा न्यायस्य। तथा चायमित्युपनयस्याभिनयः। संभोगोपनयैर्नृणाम्’ (भा० वन० २।२४)। उपनयैः=समर्पणैः। ‘धारासारोपनयनपरा नैगमाः सानुमन्तः’ (विक्रम० ४।१३)।** उपनयनं समर्पणम्। धारासार आसारवद् वर्षम्। अविच्छिन्नसन्तानो धनोपहारश्च।** ‘अश्वस्य पुरस्ताल्ललाट उपनये बन्धनीयः’ (वा० सं० २४।१ महीधरभा०)। तत्र उपनये इति सप्तम्यन्तः पाठः स्थितः। तत्र ललाटमुपनय इत्यनर्थान्तरम्। नुद् {उपनुद्} नुद् (णुद प्रेरणे)। ‘द्रुतमरुदुपनुन्नैः …अम्बुवाहैः’ (शिशु० ४।६८)। उपनुन्नैरर्वाक् प्रेरितैः। पद् {उपपद्} पद् (पद गतौ)। ‘उपानृत्यंश्च राजानं नृत्यगीतविशारदाः’ (रा० ७।४२।२०)। उपानृत्यन् समीपेऽनृत्यन्। ‘ये स्मान्पुरोपनृत्यन्त मूढा गौ र्गौरिति’ (भा० शल्य० ५९।७)। उक्तोऽर्थः। ‘यमुपनृत्यन्ति शतशोऽप्सरोगणाः’ (हरि० १४१५५)। उदितचर एवार्थः। ‘उपगीतोपनृत्तश्च गन्धर्वाप्सरसां गणौः’ (भा० उ० १२३।४)। प्रत्यये विशेषो नार्थे। ‘क्षेत्रं हि रसवच्छुद्धं कर्मणैवोपपादितम्। ऋते वर्षान्न कौन्तेय जातु निर्वर्तयेत् फलम्’ (भा०)॥ उपपादितं सम्पादितं साधितं कृतम्। कर्मणा कर्षणेन वाप्यादिजलदानेन च। नृत् {उपनृत्} नृत् (नृती गात्रविक्षेपे)। ‘उपेदहं धनदां… श्येनो न वसतिं पतामि’ (ऋ० १।३३।२)। उपपतामि उपाप्नोमि उपैमि। उपेदहम्=उप इद् अहम्। पद् {उपपद्} पद् (पद गतौ)। ‘वत्सो धारुरिव मातरं (कृत्या)तं प्रत्युपपद्यताम्’ (अथर्व० ४।१८।२)। उपपद्यतां प्राप्नोतु उपद्रवतु, अभियातु। ‘अहिंस्युपपद्यते स्वर्गम्’ (व० ध० २९।३)। उपपद्यते प्राप्नोति उपैति। ‘कृपाच्छारद्वताच्छूरः सर्वास्त्राण्युपपत्स्यते’ (भा० सौ० १६।१४)। प्राप्स्यतीत्यर्थः। ‘वेदाक्षहृदयं कृत्स्नमहं सत्यपराक्रम। उपपद्यस्व कौन्तेय प्रसन्नोहं भवामि ते’ (भा० वन० ७९।१९)। उपपद्यस्व प्राप्नुहि। शिक्षस्वेत्यर्थः। ‘प्रतिषेद्धा हि पापस्य यदा लोकेषु विद्यते। तदा सर्वेषु लोकेषु पापकृन्नोपपद्यते’ (भा० आदि० १८०।९)॥ नोपपद्यते न लभ्यते, न विद्यते। ‘नतदावर्तते राजन्नस्त्रं द्विर्नोपपद्यते’ (भा० द्रोण० २००।२७)। द्विर्नोपपद्यते पुनर्न लभ्यते, न प्रतिलभ्यते। ‘यमुनातटमुपपेदे’ (पञ्चत० )। आससादेत्यर्थः। ‘कामं दृष्टा मया सर्वा विश्वस्ता रावणस्त्रियः। नहि मे मनसः किञ्चिद् वैकृत्यमुपपद्यते’ (रा० ५।११।४०)॥ उपपद्यते उत्पद्यते जायते। ‘अथ चेन्मानुषे लोके कदाचिदुपपद्यते’ (भा० अनु० १४४।५९)। ‘कथं शरीरं च्यवते कथं चोपपद्यते’ (भा० आश्व० १७।२)। ‘अभितः स्वैः शुभैः पुण्यैः पापैर्वाप्युपपद्यते’ (भा० आश्व० १७।३०)। अभितः सद्यः। उपपद्यते जायते। ‘पाद्यमर्घ्यं तथातिथ्यं वने यदुपपद्यते’ (रा० २।९१।२)। उपपद्यते जायते लभ्यते वा। ‘यदा च कार्यमस्माकं भवद्भिरुपपत्स्यते’ (भा० आदि० १४५।१७)। उपपत्स्यते जनिष्यते भविष्यति। कार्यं प्रयोजनम्। ‘अतिस्नेहो ह्यकाले च व्यसनायोपपद्यते’ (रा० ६।२१।३४)। उपपद्यते जायते कल्पते। ‘दुष्टं पन्थानमासाद्य यो मोहादुपपद्यते। आत्मनो बलमविज्ञाय तदन्तं तस्य जीवितम्’ (भा० शां० १३९।७८)॥ ‘उपसर्जनं प्रधानस्य धर्मतो नोपपद्यते’ (मनु० ९।१२१)। नोपपद्यते न युज्यते न सम्बध्यते। उपसर्जनं क्षेत्रजः पुत्रः। धर्मतो धर्मेण (पितुः क्षेत्रिणः)। ‘परा त्वत्तो गतिर्वीर पृथिव्यां नोपपद्यते’ (रा० ३।६।२०)। नोपपद्यते न संभवति। ‘त्वदन्यः संशयस्यास्य च्छेत्ता न ह्युपपद्यते’ (गीता० ६।३९)। ‘दार्शं चेत्पूर्वमुपपद्येत’ (खा० गृ० १।२।२)। ‘अन्यदुप्तं जातमन्यद् इत्येतन्नोपपद्यते’ (मनु० ९।४०)। ‘निःसङ्गस्य ससङ्गेन कूटस्थस्य विकारिणा। आत्मनो ऽनात्मना योगो वास्तवो नोपपद्यते’ (भा० आदि० १९६।१३ इत्यत्र नीलकण्ठस्य सुभाषितम्)। उक्तोऽर्थः। ‘क्लैब्यं मा स्म गमः पार्थ नैतत्त्वय्युपपद्यते’ (गीता० २।३)। नोपपद्यते न युज्यते, तवानुरूपं न भवति। ‘मा विषादं गमस्तस्मान्नैतत्त्वय्युपपद्यते’ (भा० वन०)। उक्तोऽर्थः। ‘असन्धेयमिति ह विश्वामित्र उपपपाद’ (ऐ० ब्रा० ७।१७)। युक्तिभिरुपपादितवानित्यर्थः। ‘स मे कपिश्रेष्ठ सलक्ष्मणं प्रियं सयूथपं क्षिप्रमिहोपपादयः’ (रा० ५।३७।६८)। उपपादय प्रापय उपनय मदन्तिकं नय। ‘रथमुपपादय’ (वेणी० २)। उपपादय सज्जी कुरु। अश्वैर्योजयेति त्वक्षरार्थः। ‘अन्नार्थी तं त्वमन्नेन समांसेनोपपादय’ (भा० आदि० १७६।२९)। उपपादय योजय। तस्यार्थ उपकल्पय। ‘ताश्च रोगप्रकृतयो रसान्सम्यगुपयुञ्जानमपि पुरुषमशुभेनोपपादयन्ति’ (चरक० सूत्र० २८।७)। ‘अनुतिष्ठेत्समारब्धमनारब्धं प्रयोजयेत्। अनुष्ठितं च सद्वृत्त्या विशेषेणोपपादयेत्’ (का० नी० सा० ११।५७)॥ उपपादयेत् योजयेत। सदाचरणेनानुष्ठिते कर्मणि वैशिष्ट्यं प्रकर्षमादधीत। तस्योपस्कुर्वीतेति वाक्यार्थः। ‘आत्मानं प्रथमं राजा विनयेनोपपादयेत्’ (का० नी० सा० १।२५)। ‘उपांशुदण्डेन हि मां बन्धनेनोपपादयेत्’ (रा० ४।५५।१०)। उक्तोऽर्थः। ‘समद्यान्यन्नपानानि भूयिष्ठं चोपपादयेत्’ (का० सं० चि० मदात्ययचि० श्लो० ४८)। उपपादयेत् साधयेत्। ‘यस्तु दोषवतीं कन्यामनाख्यायोपपादयेत्’ (मनु० ९।७३)। उपपादयेत् (विवाहे) दद्यात्। ‘वेदतत्त्वार्थविदुषे ब्राह्मणायोपपादयेत्’ (मनु० ३।९६)। ‘सर्वस्वं वेदविहुषे ब्राह्मणायोपपादयेत्’ (मनु० ११।७६)। ‘दक्षिणाश्चोपपाद्यन्तां याज्ञिकेभ्यः पृथक् पृथक्’ (मात्स्य० पु० १७८।७३)। ‘काम्यकर्मफलं लब्ध्वा गुरूणामुपपादयेत्’ (भा० शां० १९३।१५)। अर्पयेत्, निवेदयेत्। ‘अप्सु प्रवेश्य तं दण्डं वरुणायोपपादयेत्’ (मनु० ९।२४४)। इहापि दानमेवार्थः, उत्तरार्धे ब्राह्मणे प्रतिपादयेदिति श्रुतेः। ‘(देशं) दक्षिणाप्रवणं प्रयत्नेनोपपादयेत्’ (मनु० ३।२०६)। उपपादयेत् सम्पादयेदिति कुल्लूकः। अनुसन्दधीत मार्गेदित्यन्ये। ‘नाश्विनावार्तं भेषजेनोपपादयेताम्’ (चरक० वि० ३।३८)। चिकित्सेताम् उपचरेतामित्यर्थः। ‘आस्थापनवमनविरेचनैस्तदहरेवोपपादयेद् उपपादनीयश्चेत्स्यात्’ (चरक० वि० ७।१९)। ‘अर्श प्रभृत्यधीमांसं छेदेनोपपादयेत्’ (चरक० चि० ५। )। उक्तोऽर्थः। ‘प्रयाण उपपद्यमाने’ (आश्व० गृ० १।८।१)। याने संभवति सतीत्यर्थः। ‘आजुहाव ततो नाम्ना तदन्नमुपपादयन्’ (भा० आदि० १६३।५)। उपपादयन् प्रापयन् समर्पयन्। ‘अविघ्नमस्तु ते देवकार्यमुपपादयिष्यतः’ (रघु० ११।९१)। उपपादयिष्यतः साधयिष्यतः। ‘तेन मे विप्रयोगोऽयमुपपन्नस्त्वया सह’ (भा० आदि० १२१।२७)। उपपन्नः प्राप्त उपनतः, जातः संवृत्तः। ‘तस्मै स विद्वान् उपपन्नाय प्राह’ (वे० सा०)। उपपन्न उपसन्नः शिष्यत्वेनोपेतः। ‘शिष्यवत्त्वां नु पृच्छामि उपपन्नोस्मि तेऽनघ’ (भा० आदि० ११९१)। ‘तद्भगवन्तमुपपन्नाः स्मः शिष्यत्वेन’ (सुश्रत० सूत्र० १।२)। उक्तचर एवार्थः। ‘यथोपपन्नमाहारं तस्मै प्रादाज्जनाधिपः’ (भा० अनु० ५२।२८)। यथोपपन्नं यथाप्राप्तम्। यादृशं लब्धमित्यर्थः। ‘भाषिकस्वरो वोपपन्नमन्त्रोपदेशात्’ (का० श्रौ० १।८।१७)। उपपन्नः (संहितास्वरेण) युक्तः। ‘उपपन्नो गुणैरिष्टैः रूपवानश्वकोविदः’ (भा० वन० ५३।१)। ‘नहि सामोपपन्नानां प्रहर्ता विद्यते क्वचित्’ (रा० ४।५९।१७)। ‘सृजेः श्रद्धोपपन्ने कर्तर्येवेति वाच्यम्’ (पा० ३।१।६३ सू० वा०)। श्रद्धोपपन्ने श्रद्धया युक्ते। ‘श्रद्धेव साक्षाद् विधिनोपपन्ना’ (रघु० २।१६)। सत्त्वबुद्ध्युपपन्नो व्यसनग्रस्तमानसः। ‘श्रीभिः षण्ड इव स्त्रीभिरलसः परिभूयते’ (का० नी० सा० १४।२०।८)। ‘ब्रवीतु भगवान्नीतिमुपपन्नो स्म्यहं प्रभो’ (भा० शां० १०५।४)। उपपन्नः पौरुषेण युक्त इत्यर्थः। ‘उपपन्ना त्वया भैमी त्वं च भैम्या महीपते’ (भा० वन० ७६।३९)। उपपन्ना सदृशीत्यर्थः। ‘उपपन्ना हि दारेषु प्रभुता सर्वतोमुखी’ (शा० ५।२६)। उपपन्ना युक्ता, समुचिता, स्वाभाविकी, सिद्धा। ‘कामकारो महाप्राज्ञ गुरूणां सर्वदाऽनघ। उपपन्नेषु दारेषु पुत्रेषु च विधीयते’ (रा० २।१०१।१८)॥ उपपन्नाः समताः। शरणं गताः पराधीना इति चाक्षरार्थः। ‘पुरुषः कैश्च कर्मभिः। उपपन्नान् सुखान्भोगानुपाश्नाति’ (भा० अनु० १४४।५८)। ‘छेद्यभेद्यलेख्यव्यधनैरुपपन्नैरुपपाद्य कर्णम्’ (सुश्रुत० १।५६।२०)। उपपन्नैरौपयिकैः। ‘कथं चिन्मृगशावाक्षी विश्वासमुपपादिता’ (रा० ५। )। उपपादिता प्रापिता। ‘भ्रात्रा सुनाभेन तदोत्सवे कृते सा शङ्कराभ्याशमथोपपादिता’ (वामन० पु० ५३।३५)। ‘एतस्य हि पिता नागश्चिकुरो नाम मातले। नचिराद्वैनतेयेन पञ्चत्वमुपपादितः’ (भा० ५।१०३।२४)। उक्तोऽर्थः। ‘उपपादितमद्येह चिरकालान्मनोगतम्’ (भा० वन० ११।२८)। उपपादितं साधितम्। ‘तत्तथैवोपपादितम्।’ (भा० पु० ११।६।२१)। ‘त्वया सह गदायुद्धं त्रिदशैरुपपादितम्’ (भा० शल्य० ५६।४०)। उपपादितं साधितम्, जनितम्। ‘सहन्ते पापमात्रोपपादितां दुःखवह्निकणिकाम्’ (हर्ष०)। उक्तोऽर्थः। ‘तत्सुषेणमतं कार्यं देशकालोपपादितम्’ (रा० ४।४३।६६)। देशकालोचितमित्यर्थः। ‘जघने लक्षणं देव्याः केनेदमुपपादितम्’ (बृ० क० म०)। उपपादितं साधितं निर्मितं कृतम्। ‘देशमात्राकालोपपादितैः। भेषजैः’ (चरक० सूत्र० १।६१)। उपपादितैः कल्पितैः, साधितैः। ‘रक्षःकपीन्द्रैरुपपादितानि… जलानि…’ (रघु० १४।८)॥ उपपादितानि उपनीतानि। ‘उपायनानि पश्यन् पुलिन्दैरुपपादितानि’ (रघु० १६।३२)। उपपादितानि समर्पितानि उपहृतानि। ‘अक्षयोऽयं निधी राज्ञां यद्विप्रेषूपपादितम्’ (याज्ञ० १।३१५)। उपपादितं दत्तम्। ‘यवाढकः पितुर्गुहे ब्राह्मणायोपपादितः’ (बृ० श्लो० सं० ४।१०९)। उक्तोऽर्थः। ‘केऽमीत्यनेन पदेन वाच्यमस्पष्टमभिदधता प्रतीयमानं वस्त्वक्लिष्टमनन्तमर्पयता का छाया नोपपादिता’ (ध्वन्या० लो० ३।३८)। उपपादिता उत्पादिता। ‘यादृशं तूप्यते बीजं क्षेत्रे कालोपपादिते’ (मनु० ९।३६)। ग्रीष्मादिकाले वर्षादिना संस्कृत इति कुल्लूकः। ‘उताब्रह्मचारी यथोपपादमूत्रपुरीषो भवति’ (नास्याचमनकालो विद्यते) (आप० ध० २।६।२५) इत्यत्रोज्ज्वलायां समुद्धृतं वचनम्)। यथोपपादं यथासंभवम्। यथाप्राप्तम्। ‘आसीनः पितृभ्यो दद्याद्यथोपपादमितरान्’ (गो० गृ० १।४।१४)। उक्तोऽर्थः। इतरानिति द्वितीया त्वपभ्रंशोऽसह्यः। ‘कार्श्यं येन त्यजति विधिना स त्वयैवोपपाद्यः’ (मेघ० ३०)। उपपाद्यः साध्यो विधेयो निर्मेयः। ‘नित्यं च समचित्तत्वमिष्टानिष्टोपपत्तिषु’ (गीता० १३।९)। उपपत्तिः प्राप्तिः। ‘मुदं विषादः शरदं हिमागमस्तयो र्विवस्वान् सुकृतं कृतघ्नता। प्रियोपपत्तिः शुचमापदं नयः श्रियः समृद्धा अपि हन्ति दुर्नयः’ (तन्त्रा० ३।१०।१४३)॥ उक्तोऽर्थः। ‘मनः समाधाय जयोपपत्तौ’ (रा० ४।३।३९)। उपपत्तिर्लब्धिः। ‘अचिन्तितेन कामानामुपपत्तिर्नराधिप’ (हरि० २।९१।८)। ‘देहोपपत्तये भूयस्तमेव प्रत्यपद्यत’ (भा० पु० १०।५५।१)। कामः कर्ता। तं वासुदेवम्। देहोपपत्तिः शरीरप्राप्तिः। ‘स्वार्थोपपत्तिं प्रति दुर्बलाशः’ (रघु० ५।१२)। उक्तोऽर्थः। ‘अथोपपत्तिं छलनापरोऽपराम्’ (शिशु० १।६९)। उपपत्तिर्जन्म। ‘मनुष्याणां तु मध्याह्ने प्रदद्यादुपपत्तिभिः’ (भा० अनु० २३।२)। उपपत्तिः प्रतिपत्तिः। उपपत्तिभिः=आदरादिभिः। ‘प्रियेषु यैः पार्थ विनोपपत्तेः’ (कि० ३।५२)। विनोपपत्तेः=अकारणम्, अहेतुकम्। ‘देवि सोपपत्तिकमभिहितम्’ (नागा० ५)। सोपपत्तिकं युक्तियुक्तम्। ‘उपपत्तिमदूर्जिताश्रयं नृपमूचे वचनं वृकोदरः’ (किं० २।१)। उक्तोऽर्थः। ‘नोपपत्त्या न वा युक्त्या त्वसद् ब्रूयादसंशयम्’ (भा० शां० २७५।८)। ‘उपपत्त्योपलब्धेषु लोकेषु समो भव’ (भा० शां० २८८।११)। उपपत्तिः समापत्ति र्यदृच्छा दैवयोगः। लोकेषु विषयेषु। ‘सत्येन हि स्थितो धर्म उपपत्त्या तथा नरे’ (भा० शां० १००।२)। उपपत्तिर्मरणनिश्चयः। ध्रुवो मृत्युरिति भिया धर्मश्चर्यत इति भावः। ‘यावन्मानुष्यके शक्यमुपपादयितुम्।’ कादम्बर्यां तारापीडस्य देवीं प्रत्युक्तिः। उपपादयितुं साधयितुम्।** ‘अपि त्वां न लभेत्कर्ण राज्यलम्भोपपादनम्’ (भा० उ० १४२।२)। उपपाद्यते साध्यते ऽनेनेत्युपपादनं साधनमुपायः। ‘अधिकरणं त्वेकन्यायोपपादनम्’ (हारा०)। उपपादनं साधनं युक्त्यादिभिः स्थापनम्। ‘परहितसुखोपपादनपरः’ (अवदा० कुम्भजा० )। उपपादनं साधनम्। ‘उपपादुका देवनारकाः’ (हारा०)। स्वयंजन्मान इत्यर्थः। ‘दिव्योपपादुका देवाः’ (अमरः)। दिव्यजन्मान इत्यर्थः। ‘उपपादुकं सत्त्वम्’ (पा० ३।२।१५४ सूत्रे वृत्तौ)। पीड् {उपपीड्} पीड् (पीड अवगाहने)। ‘उपरुध्यारिमासीत राष्ट्रं चास्योपपीडयेत्’ (मनु० ७।१९५)। उपपीडयेत् कदर्थयेत्, उत्सादयेत्। ‘पार्श्वोपपीडं शेते’ (पा० ३।४।४९ सूत्रे वृत्तौ)। पार्श्वयो र्निपीड्येत्यर्थः। पा {उपपा} पा (पा पाने)। ‘यद्युपपाय्यमानो न पिबेत्’ (आप० श्रौ० ९।१८।११)। उपपाय्यमान उपनीय पाय्यमानः, अपां समीपे नीतः सन्पानं कार्यमाणः। पृच् {उपपृच्} पृच् (पृची सम्पर्के)। ‘वीरेषु वीराँ उप पृङ्धि नस्त्वम्’ (ऋ० २।२४।१५)। उपपृङ्धि सम्पृक्तान्कुरु। पौत्रानपि लभेमहीत्यर्थ इति सायणः। ‘उप क्षत्रं पृञ्चीत हन्ति राजभिः’ (ऋ० १।४०।८)। उपपृञ्चीत आत्मनि सम्पृक्तं कुर्यात्। वर्धयेदिति भावः। क्षत्रं बलम्। ‘उपेदमुपपर्चनमासु गोषूप पृच्यताम्’ (ऋ० ६।२८।८)। उपपर्चनमाप्यायनमिति सायणः। गर्भाधानमित्यन्ये साम्प्रतिकाः। उपपृच्यतां समीपे निधीयताम्। ‘उपेन्नु मघवन्भूय इन्नु ते दानं देवस्य पृच्यते’ (तै० सं० १।४।२२)। **यजमानस्यात्यन्तं समीपे सम्बध्यत इत्यर्थः। यजमानेन हवि र्दीयत इत्युक्तं भवति। देवस्य दातुस्ते दानं यजमानं प्रति पृच्यते (संनिकृष्यते) इत्युवटमहीधरौ’ (वा० सं० ३।३४)। ‘यौवने जीवानुपपृञ्चती जरा’ (अथर्व० १८।४।५०)। उपपृञ्चती (जीवैः) सम्प्रयुज्यते। प्रच्छ् {उपप्रच्छ्} प्रच्छ् (प्रच्छ ज्ञीप्सायाम्)। ‘उपपृच्छामहे गत्वा विदुरं च महामतिम्’ (भा० सौ० २।३३)। उपेत्य प्रक्ष्याम इत्यर्थः। ‘सोऽहं पितुर्नियोगात्त्वामुपप्रष्टुमिहागतः’ (भा० शां० ३२६।१२)। उक्तोऽर्थः। प्लु {उपप्लु} प्लु (प्लुङ् गतौ)। ‘अथवा यथैवान्यान्यपि पदकार्याण्युपप्लवन्ते रुत्वं जश्त्वं चैवेदमपि पदकार्यमुपप्लोष्यते’ (न पदान्तद्विर्वचनेति सूत्रे भाष्ये)। उपप्लवन्ते प्राप्नुवन्ति। ‘तस्यातिमात्रेणोरः क्षण्यते। तस्योरः क्षतमुपप्लवते’ (चरक० नि० ६।४)। उपप्लवते व्याप्नोति। ‘तानि तान्यङ्गान्युपप्लवन्ते तेषु महाकषायेषु’ (चरक० सूत्र० ४।२०)। उपप्लवन्त आवर्तन्ते पुनः पुनः पठ्यन्त इत्यर्थः। ‘तानेतान् साम गायमानान् वागुपाप्लवत’ (पञ्च० ब्रा० १२।५।१४)। ‘उपाप्लवत उपागच्छत् अर्थाच्च तात धर्माच्च तव बुद्धिरुपप्लुता’ (भा० उ० ४९।२५)। उपप्लुता भ्रष्टा। उपप्लुतेक्षणः=अश्रुपूर्णनयनः। ‘जगदालोक्य तत् तादृगुक्तोपप्लवाप्लुतम्’ (यो० वा० ६।२ १३४।१३६)। उपप्लव आप्लाबे निमग्नमित्याह। ‘समुद्रोपप्लुतास्तत्र लोका भूरादयो नृप’ (भा० पु० ८।२४।७)। पूर्वोदित एवार्थः। ‘पौलस्त्योपप्लुता हरिम्।…अभिजग्मुः’ (रघु० १०।५)। उपप्लुताः पीडिताः। उपद्रुता इति त्वक्षरार्थः। ‘उपप्लुतमघौधेनात्मानं नावबुध्यसे’ (रा० २।७।१४)। उक्तोऽर्थः। ‘आर्तांमुपप्लुतां दीनां निमग्नां शोकसागरे’ (भा० आश्व० ६९।११)। ‘भवतो द्यूतदोषेण सर्वे वयमुपप्लुताः’ (भा० वन० ५२।१३)। उपप्लुताः कदर्थनां प्राप्ताः। ‘उपप्लुतमिवादित्यं सधूममिव पावकम्’ (भा० आश्व० ११।२)। उपप्लुतमुपरक्तं सोपरागं ग्रहग्रस्तम्। ‘उपप्लुतं यथा सोमं संशुष्कमिव सागरम्’ (भा० द्रोण० ४९।१८)। उक्तोऽर्थः। ‘कुर्यामहं जितः कर्म स्वयमात्मन्युपप्लुते’ (भा० सभा० ६५।२८)। उपप्लुतो जितः। ‘जीवन्पुनः शश्वदुपप्लवेभ्यः प्रजाः प्रजानाथ पितेव पासि’ (रघु० २।४८)। उपप्लव उपद्रवः, विघ्नः। ‘कच्चिन्न वाय्वादिरुपप्लवो वः श्रमच्छिदामाश्रमपादपानाम्’ (रघु० ५।६)। उपप्लवो बाधकः। ‘उपप्लवाय भूतानां धूमकेतुरिवोत्थितः’ (कु० २।३२)। उपप्लवो विनाशः। ‘वनोपप्लवः।’ वनव्यसनं दावादिकृतो वनविनाशः। ‘चन्द्रमिवोपप्लवान्मुक्तम्’ (विक्रम० १।११)। उपप्लव उपरागो ग्रहणम्। ‘उपप्लवविनिर्मुक्तां मूर्ति चान्द्रमसीमिव’ (कथा० १६।१०५)। ‘उपप्लवांस्तथा घोराञ् शशिनस्तेजसस्तथा’ (भा० शां० ३०१।३६)। उक्तोऽर्थः। ‘यथा त्वमस्मान्भजसे वर्तमानान् उपप्लवे’ (भा० द्रोण० ११०।६५)। उपप्लवे विमर्दे। ‘मायया विभ्रमच्चित्तो न वेद स्मृत्युपप्लवात्’ (भा० पु० १०।८४।२५)। स्मृत्युपप्लवः स्मृतिभ्रंशः स्मृतिप्रमोषः। ‘विकल्पो वस्तुनिर्भासादसंवादादुपप्लवः’ (सर्व० द० सं० पृ० ४४)। उपप्लवो भ्रमः। ‘प्रतिलक्ष्यं लक्षणोपप्लवः।’ लक्षणभेदः। ‘गन्धर्वाणामुपप्लवे’ (भा० आदि० १३९।२०)। उपप्लव आस्कन्दः। ‘उत्सार्य जनं युद्धमासीदुपप्लवे बलिनोः संयुगे’ (भा० सभा० २३।२५)। उपप्लवे युद्धभूमौ। ‘निषेधवाक्यानां व्यक्तिपक्षे विनिगमनाविरहादुपप्लवः’ (प्रदीपोद्द्योते)। उपप्लवो ऽध्यास इति नानार्थसंक्षेपे केशवः। ‘नृपा उपप्लविनः परेभ्यो धर्मोत्तरं मध्यममाश्रयन्ते’ (रघु० १३।७)। उपप्लविनो भयवन्त इति मल्लिः। आपन्ना इति परे। बन्ध् {उपबन्ध्} बन्ध् (बन्ध बन्धने)। ‘त्वमग्ने यातुधानानुपबद्धाँ इहावह’ (अथर्व० १।७।७)। उपबद्धान् रज्ज्वादिबद्धहस्तपादाद्यवयवान्। ‘तस्यै हावि र्द्व्युरणा शयन उपबद्धाऽऽस’ (श० ब्रा० ११।५।१।१)। अन्तिके बद्धा उपबद्धा। ‘नामधेयमपि गुणफलोपबन्धेनार्थवत्’ (मी० १।४।१।२ शा० भा०)। उपबन्धो योगः सम्बन्धः। ‘चोदनागुणेषु क्लृप्त्युपबन्धाभ्याम्’ (का० श्रौ० १।८।२२)। उपबन्धो योगः। इह संख्यायोगः। ‘बन्धोपबन्धपतनोत्थित–’ (चौर० ४८)। बन्धः पङ्कजासनादिः। उपबन्ध एतत्प्रभेदः। ‘अपि वा सीमेत्यनर्थकमुपबन्धमाददीत’ (नि० १।७।३)। ‘अपि वाधीयाने युरुपबन्धः’ (नि० १।८।१)। उपबन्धः प्रत्ययः, नामकरणः। बृह् {उपबृह्} बृह् (बह उद्यमने)। ‘उप बर्बृहि वृषभाय बाहुम्’ (ऋ० १०।१०।१०)। उपबर्हणं कुरु (आलिङ्गनाय)। उपोद्यच्छ परिष्वङ्गायेत्याह। ‘श्यावाश्वस्तुताय या दोर्वीरायोपबर्बृहत्’ (ऋ० ५।६१।५) उक्तोऽर्थः। उपधानं तूपबर्हः स्यात् इत्यमरः। ‘वेद आस्तरणं ब्रह्मोपबर्हणम्’ (अथर्व० १५।३।७)। ‘चित्तिरा उपबर्हणम्’ (ऋ० १०।८५।७)। ‘आः’ इत्यस्ते र्लङि प्रथमपुरुषैकवचने रूपम्। ईडागमो न कृतः। ‘पुराण्यासन्दी सोपवर्हणा’ (श० ब्रा० १३।८।४।१०)। उक्तोऽर्थः। ‘क्षां दासायोपबर्हणीं कः’ (ऋ० १।१७४।७)। उपबर्हणी शय्या। बृह् {उपबृह्} बृह् (बृह वृहि बृद्धौ)। ‘घण्टास्वनेन तान्तादानम्बिकोपबृंहयत्’ (मार्क० पु० ५७।६४)। अवर्धयत्, स्फीतानकरोत्। ब्रू {उपब्रू} ब्रू (ब्रूञ् व्यक्तायां वाचि)। ‘द्विता यदीं …नमस्यन्त उपवोचन्त भृगवः’ (ऋ० १।१२७।७)। उपवोचन्त उपेत्य ब्रुवन्ति। ‘तं मेधेषु प्रथमं देवयन्तीर्विश उप ब्रुवते’ (ऋ० १।७७।३)। स्तुतिभिरुपेत्य कथयन्तीति। ‘(द्यावापृथिवी)। उप ब्रुवे नमसा यज्ञे अस्मिन्’ (ऋ० १।१८५।७)। उपब्रुवे उपेत्य स्तौमि। ‘इन्द्रं वृत्राय हन्तवे पुरुहूतमुप ब्रुवे’ (अथर्व० २०।१९।५)। उक्तोऽर्थः। ‘स्वस्तये वायुमुप ब्रवामहै’ (ऋ० ५।५१।१२)। उपब्रुवामहै स्तुमः। ‘इयं नार्युप ब्रूते लाजानावपन्तिका’ (अथर्व० १४।२।६३)। उपब्रूते प्रार्थयते। ‘यस्त्वा देवि सरस्वत्युपब्रूते धने हिते’ (ऋ० ६।६१।५)। उपेत्य स्तौति। ‘तनूपानं परिपाणं कृण्वाना यदुपोचिरे सर्वं तदरसं कृधि’ (अथर्व० ५।८।६)। उपोचिरे उपोदुः, उपावदन्, आत्मानं प्रेरितवन्त इति वा। अयं चान्त्योपि न न रोचते नोऽर्थः। कृति प्रत्यये तदुपलम्भात्। यथा–वेषि ह्यध्वरीयतामुपवक्ता जनानाम् ( ऋ० ४।९।५)। हविर्दानलक्षणे कर्मणि वचनेन प्रयोक्ता प्रेरक इत्यर्थः। भुज् {उपभुज्} भुज् (भुज पालनाभ्यवहारयोः)। ‘उप वयं तं भुञ्जामः’ (छां० उ० ४।११।२)। उपभुञ्जामः=उपभुञ्ज्मः=पालयामः। ‘न भोक्ष्ये न च पानीयमुपभोक्ष्ये कथं चन’ (भा० शां० २७।२५)। उपोऽर्थे नान्तरं करोति। यथाऽश्नात्युपाश्नाती समानार्थौ तथा भुज्युपभुजी अपि। भू {उपभू} भू (भू सत्तायाम्)। ‘उप मामुच्चा युवति र्बभूयाः’ (ऋ० १०।१८३।२)। उपबभूयाः=उपेत्य भूयाः। ‘अस्मिन्यज्ञ उप भूय इन्नु मेऽविक्षोभाय परिधीन् दधामि’ (तै० ब्रा० ३।७।६।७)। ‘अस्या ऊ षु ण उप सातये भुवः’ (ऋ० १।१३८।४)। उपभुवः=समीपे भव, सहायो भव। ‘यः कल्याणगुणाञ्ज्ञातीन् द्वेषान्नोपबुभूषति’ (भा० शां० ३५१४)। सहायभावमुपगन्तुं नेच्छति साचिव्यं न चिकीर्षति। भृ {उपभृ} भृ (भृञ् भरणे, भृञ् धारणपोषणयोः)। ‘उपभृद् इति स्रुज्विशेषः। इमानि च रूपान्तराणि स्रुचः–खादिरः स्रुवः, पर्णमयी जुहूः, आश्वत्थी उपभृत्, वैकङ्कती ध्रुवा। एतद्वै स्रुचां रूपम्’ (श० ब्रा० १।३।२।२)। मद् {उपमद्} मद् (मदी हर्षे)। ‘यथेदमप्येतर्हि ज्ञातीनां यं गरिष्ठे (कर्मणि) युञ्जन्ति तमुपमदन्ति’ (श० ब्रा० १।४।२।१)। उपमदन्ति स्तुवन्ति। मन् {उपमन्} मन् (मन ज्ञाने, मनु अवबोधने)। ‘वचो वः समवेतार्थं तातैतदुपमन्महे।’ (भा० पु० उत्तरार्धे १०।८५।२२)। उपमन्महे प्रतीमः, जानीमः। नार्थ उपेन। उपस्य चेहैव मनुतिना योगो नेतरत्र। मन्त्र् {उपमन्त्र्} मन्त्र् (मत्रि गुप्तपरिभाषणे)। ‘तामुभय उपमन्त्रयाञ्चक्रिरे’ (श० ब्रा० १।४।१।३४)। उपमन्त्रयाञ्चक्रिरे स्वैरं मन्दमन्दं निमन्त्रयाञ्चकिरे। ‘तमुपामन्त्रयन्त’ (शां० ब्रा० १।२)। उपामन्त्रयन्त आह्वयन्। ‘उशना वै काव्यो ऽसुराणां पुरोहित आसीत् तं देवाः कामदुघाभिरुपामन्त्रयन्त’ (पञ्च० ब्रा० ७।५।२०)। उपच्छन्दयामासुरित्यर्थः। ‘प्रियामनुगतः कामी बचोभिरुपमन्त्रयन्’ (भा० पु० ९।१८।३५)। उपमन्त्रयन् उपमन्त्रयमाणः, उपच्छन्दयन् प्रसादयन्, अनुनयन्। ‘तस्मिन्कृते तदा देवी कीचकेनोपमन्त्रिता। सदेष्णा प्रेषयामास’ (भा० वि० १५।९)॥ उपमन्त्रिता प्रार्थिता उपच्छन्दिता। ‘उपमन्त्रणं रहस्युपच्छन्दनम्’ (पा० १।३।४७ सूत्रे वृत्तौ)। ‘हसनामुपमन्त्रिणः’ (ऋ० ९।११२।४)। उपमन्त्रिणो नर्मसचिवा इति सायणः। हसनामित्यत्र वाचमित्यध्याहार्यम्। मस्ज् {उपमस्ज्} मस्ज् (टुमस्जो शुद्धौ)। ‘उपमङ्क्ष्यति स्या (=सा पृथिवी) सलिलस्य मध्ये’ (श० ब्रा० १३।७।१।१५)। ** उपमङ्क्ष्यति निमङ्क्ष्यति।** मा {उपमा} मा (माङ् माने)। ‘उप नो वाजान् मिमीहि’ (अथर्व० २०।३७।११)। उपमिमीहि प्रयच्छ। ‘अस्मभ्यं चित्राँ उप माहि वाजान्’ (ऋ० ४।२२।१०)। उक्तोऽर्थः। ‘पूर्वीष्ट इन्द्रोपमातयः पूर्वीरुत प्रशस्तयः’ (ऋ० ८।४०।९)। उपमातयो दानानीति सायणः। ‘का अस्य पूर्वीरुपमातयो ह’ (ऋ० ४।२३।३)। उक्तोऽर्थः। ‘अस्मभ्यं चित्राँ उप माहि वाजान्’ (ऋ० ४।२२।१०)। उपमाहि देहि। मान् {उपमान्} मान् (मानेर्जिज्ञासायां सनि मीमांस इति धातुः)। ‘तस्य नोपमीमांसाऽस्ति’ ( श० ब्रा० ११।४।२।१२)। उपमीमांसा विचारणा शङ्का विमर्शः। मुच् {उपमुच्} मुच् (मुच्लृ मोक्षणे)। ‘आसन्द्या उपानहा उपमुञ्चते’ (श० ब्रा० ५।५।३।७)। आसन्द्याश्चतुष्किकायाश्चरणाववतार्योपानहोर्धरत इत्याह। बध्नातीत्यक्षरार्थः। प्रायेणात्रार्थ आङ्पूर्वस्य मुचेः प्रयोगः प्रतिपूर्वस्य वा। वाक्ये चरणशब्दस्य चाप्रयोगः। ‘कार्ष्णीं उपानहावुपमुञ्चते’ (तै० सं० ५।४।४।१७)। मुद् {उपमुद्} मुद् (मुद हर्षे)। ‘ब्रह्माहुतीरुपमोदमानम्’ (तै० ब्रा० ३।१२।३।३)। मृ {उपमृ} मृ (मृङ् प्राणत्यागे)। ‘तूष्णीमेवेत्याभ्यवेत्योपमारयति’ (श० ब्रा० २।५।२।४६)। अप्सु निमज्जयतीत्यर्थः। मृज् {उपमृज्} मृज् (मृजू शुद्धौ)। ‘एतं मृजन्ति मर्ज्यमुप द्रोणेष्वायवः’ (ऋ० ९।१५।७)। उपमृजन्ति निष्पीडयन्ति आस्फालयन्ति। ‘अथ यदुपमार्ष्टि तत्पितृषु चौषधीषु च जुहोति’ (श० ब्रा० २।३।१।१९)। उक्तोऽर्थः। मृद् {उपमृद्} मृद् (मृद क्षोदे)। ‘यदा नाभूद्रतान्तोऽस्य (शङ्करस्य) गतेष्वब्दशतेष्वपि। तदा तदुपमर्देन चकम्पे भुवनत्रयम्’ (कथा० २०।७३)॥ उपमर्दोऽवपीडनम्। ‘अन्यासु तावद् उपमर्दसहासु भृङ्ग। लोलं विनोदय मनः सुमनोलतासु’ (सा० द० )। उपमर्दो बाधः। ‘अन्यतरोपमर्देन ह्यन्यतरद् बुद्धावारोहति’ (शा० दी० पृ० ११४)। उक्तोऽर्थः। ‘हयहस्तिकरीषैश्च उपमर्दः कृतो भृशम्’ (रा० २।११७।३)। उपमर्दो भूमेरशुचिता। ‘…नावदिष्यत्स्वयं यदि। अभविष्यदिदं शास्त्रं पाणिनीयोपमर्दकम्’ (कथा० ७।१२)। उपमर्दकमुत्सादकम्। म्लुच् {उपम्लुच्} म्लुच् (म्लुचु गतौ)। ‘स तत एवौषधीनां मूलान्युपमुम्लोच’ (श० ब्रा० १।२।५।८)। मूलेष्वन्तर्दध इत्यर्थः। यज् {उपयज्} यज् (यज देवपूजासङ्गतिकरणदानेषु)। ‘स्त्रियश्चोपयजेरन्’ (पा० गृ० २।१७।१८)। उपयजेरन् बलिकर्म कुर्युः। यत् {उपयत्} यत् (यती प्रयत्ने)। ‘इमं स पाप्मा नोपयतते’ (श० ब्रा० ८।५।१।७)। नोपद्रवति नोपैतीत्यर्थः। यम् {उपयम्} यम् (यम उपरमे)। ‘अन्तरिक्षेणोपयच्छामि’ (श० ब्रा० १४।२।१।१७)। गृह्णामीत्यर्थः। ‘उपयच्छोपयमनीः’ (श० ब्रा० ९।२।३।१)। उक्तोऽर्थः। ‘स्वं शाटकान्तमुपयच्छति’ (पा० १।३।५६ सूत्रे भाष्ये)। ‘कोपात्काश्चित् प्रियैः प्रत्तमुपायंसत नासवम्’ (भट्टि० ८।३३)। उदितचर एवार्थः। ‘निर्मृज्योपयच्छति’ (कौ० सू० ४२।१-५)। स्वीकरोतीत्यर्थः। ‘तानि मृत्युः श्रमो भूत्वोपयेमे’ (श० ब्रा० १४।४।३।११)। उपयेमे स्वीचकार, वशे चकार, स्वायत्तान्यकार्षीत्। ‘परस्य भार्यामुपयच्छति’ (काशिका)। दासीत्वेन परिगृह्णातीत्यर्थः। ‘नाभ्रात्रीमुपयच्छेत’ (नि० ३।५)। उपयच्छेत उद्वहेत्, परिणयेत्। ‘बुद्धिरूपशीललक्षणसम्पन्नामरोगामुपयच्छेत’ (आश्व० गृ० १।५।३)। उक्तोऽर्थः। ‘एतास्तिस्रस्तु भार्यार्थे नोपयच्छेत्तु बुद्धिमान्’ (मनु० ११।१७२)। उक्तचर एवार्थः। संविशेदिति तु कोषकृन्मोनियर्। ‘आत्मानुरूपां विधिनोपयेमे’ (कु० १।१८)। उपयेमे परिणिनाय। ‘अथैनामुपयच्छते’ (हिरण्य० गृ० १९।३)। अवकिरते मिथुनी भवतीत्यर्थः। ‘बर्हिषोपयम्योदङ् पर्यावृत्त्य प्राचीनदण्डयोदीचीनदण्डया वा स्रुचा’ (भा० श्रौ० ६।१३।८)। बर्हिषि निधायेत्यर्थः। ‘प्रथमायां त्रिरनूकायामुपयमनीभिरुपयम्य हरति’ (आप० श्रौ० ७।२।६)। उपयम्य गृहीत्वा। ‘अथोपयन्त्रा सदृशेन युक्ताम्’ (रघु० ७।१)। उपयन्त्रा वरेण। ‘कौमारापूर्ववचने’ (पा० ४।२।१३) इत्यत्र आद्य उपयन्तरि प्रत्ययः, द्वितीय उपयतायामिति विवेक इति बालमनोरमा। तत्रोपयन्तेति वोढारं पतिमाचष्टे। ‘कन्या त्वजातोपयमा’ (सा० द०)। उपयमो विवाहः। ‘निबन्धः खल्वेकग्रन्थोपयमोऽर्थानाम्’ (३।२।४३ न्यायभाष्ये)। एकग्रन्थोपयताः खल्वर्था अन्योन्यस्मृतिहेतवः (इति च तत्रैव)। उपयमो निबन्धः प्रतिपादनम्। ‘विभाषोपयमने’ (पा० १।२।१६)। उपयमनं विवाहः। ‘इत्यभ्रातृकाया उपयमने प्रतिषेधः’ (नि० ३।५।५ दुर्गवृत्तौ)। उक्तोऽर्थः। ‘दक्षिणत उदङ्ङासीन ऋत्विगुपयमनं कारयेत्’ (लौ० गृ० १५।३)। उक्तोऽर्थः। दातृप्रतिग्रहीतृसम्बन्धं कारयेदित्यर्थ इति देवपालः। भक्षणसाधनो य उपयमनाख्यः पात्रविशेष इति अथर्व० ७।७७।३ ‘योअश्विनोश्चमसो देवपानः’ इत्यत्र सायणभाष्यम्। ‘उद्यच्छन्तीध्ममुपयच्छन्त्युपयमनीः’ (श० ब्रा० ९।२।३।१)। उपययमनीरुपधानभूतान्यन्तःस्थलानि सिकतादिमयानि। अन्यत्र पात्रविशेषोप्युपयमनी भवति। तद्यथा–द्वन्द्वं पाचाण्युपसादयति–उपयमनीं महावीरं परीशासौ पिन्वने (श ब्रा० १४।१।३।१)। ‘उपयमनकुशानादाय’ (पा गृ० १।१।९)। यत्र किं चिद् उपयम्यत उपधीयते ते कुशा उपयमनाः। या {उपया} या (या प्रापणे प्रापणमिह गतिः)। ‘युक्त्वा रथमुपदेवाँ अयातन’ (ऋ० १।१६१।७)। देवानुपायातन देवानां सामीप्यं प्राप्नुत। ‘भृतिं चोपययौ तस्य सारथ्येन महीपतेः’ (भा० वन० ६०।२५)। ‘यत्रोपयाति हरिभिः सोमपीथी।’ (भा० अनु० १०२।५४)। उक्तोऽर्थः। ‘उपयानापयाने च स्थानं प्रत्यपसर्पणम्। सर्वमेतद्रथस्थेन ज्ञेयं रथकुटुम्बिना’ (रा० ६।८९।१९)॥ ‘पुत्राणां दुहितॄणां च काले विध्युपपापनम्। दारैर्वीरैस्तत्सदृशैः कल्पयन्तं विभूतिभिः’ (भा० पु० १०।६९।३२)॥ उपयापनं विवाहः। अस्मिन्नर्थेऽ स्यात्रैव प्रयोगो नान्यत्र। याच् {उपयाच्} याच् (टुयाचृ याच्ञायाम्)। अर्थ उपयाच्ञायाम् इति धातुपाठः। अनोपशब्दो नान्तरमर्थे करोति। अपि वोपेत्य याच्ञोपयाच्ञा स्यात्। ‘भक्तिलक्ष्मीसमृद्धानां किमन्यदुपयाचितम्। एतया वा दरिद्राणां किमन्यदपयाचितम्’ (सर्व० द० सं० प्रत्यभि०)। उपयाचितम्=याचनम्। अपयाचितमनिष्टप्रार्थनम्। ‘त्वया पुरस्तादुपयाचितो यः सोऽयं वटः श्याम इति प्रतीतः’ (रघु० १३।५३)। उपयाचितः प्रार्थित:। ‘त्रैलोक्यचारिणी सा त्वं भुवि सत्योपयाचना’ (हरि० २।२।५०)। ममेदमीप्सितं कुरु, अहं त्वां पूजयिष्यामि तं तमुपहारं ते दास्यामीत्येवंरूपा प्रार्थना उपयाचनोच्यते। ‘तैस्तैरप्युपयाचितैरुपनतस्तन्व्या स्थितोऽप्यन्तिके’ (ध्वन्यालोके विश्नेश्वरेण हिन्दीव्याख्यायां पृ० ४९ समुद्धृतमुत्पलपादाचार्यवचनम्)। उक्तोऽर्थः। उपयाचितैः स्वार्थसिद्धौ प्रतिश्रुतैरर्थैरित्यर्थः। इत्थं च निरूपयन्त्युपयाचितं तज्ज्ञाः– दीयते यत्तु देवेभ्यो मनोराज्यस्य सिद्धये। उपयाचितकं दिव्यं दोहदं तद् विदुर्बुधाः॥ ‘निक्षेपी म्रियते तुभ्यमुपदास्याम्युपयाचितम्’ (पञ्चत० १।१४)। ‘उपयाचितदानेन यतो देवा अभीष्टदाः’ (पञ्चत० २।५०)। ‘अद्य मया भगवत्याः करालायाः प्रागुपयाचितं स्त्रीरत्नमुपहर्तव्यम्’ (मालती० ५)। ‘तस्योपयाचितान्येत्य तत्रत्याः कुर्वते जनाः। तत्तद्वाञ्छितसंसिद्धिहेतोस्तैस्तैरुपायनैः’ (कथा० १३।१६६)॥ तस्योपयाचितानि कुर्वन्ति प्रतिश्रुतार्थमर्पयन्ति। ‘ग्रहाणां चरितं स्वप्नो निमित्तान्युपयाचितम्। फलन्ति काकतालीयं तेभ्यः प्राज्ञा न बिभ्यति’ (वेणी० २।१५ इत्यत्राङ्गिरोवचनमित्युदाहृतम्)॥ युज् {उपयुज्} युज् (युजिर् योगे)। ‘उपो रथेषु पृषतीरयुग्ध्वम्’ (ऋ० १।३९।६)। उपायुग्ध्वं योजितवन्तः (यूयं मरुतः)। ‘उप नूनं युयुजे वृषणा हरी’ (ऋ० ८।४।११)। उक्तोऽर्थः। ‘महोभिरेतां उप युज्महे’ (ऋ० १।१६५।५)। (हविरादि) स्वीकुर्मह इत्यर्थः। ‘नासंपृष्टो ह्युपयुङ्क्ते परार्थे’ (भा० वि० प्रजागर०)। उपयुङ्क्ते व्याप्रियते प्रवर्तते। ‘गां न धुर्युप युञ्जाथे अपः’ (ऋ० १।१५१।४)। उपयुञ्जाथे सेवेथे। ‘षाड्गुण्यमुपयुञ्जीत’ (शिशु० २।९३)। प्रयुञ्जीतेत्यर्थः। ‘तथेत्युक्त्वा च ते सर्वे प्रोक्षयित्वा च गां ततः। पितृभ्यः कल्पयित्वैनामुपायुञ्जन्त भारत’ (हरि० १।२१।१३)॥ उपायुञ्जन्त उपायुञ्जत अभक्षयन्। ‘त्वां चेदवध्यं दायादमतीव प्रियदर्शनम्। अहमद्योपयोक्ष्यामि विधानं पश्य यादृशम्’ (भा० वन० १७९।१५)॥ उपयोक्ष्यामि उपयोक्ष्ये भोक्ष्ये भक्षयिष्यामि। ‘अग्निस्तेजो महल्लोके गूढस्तिष्ठति दारुषु। न चोपभुङ्क्ते तद्दारु यावन्नोद्दीप्यते परैः’ (भा० उ० ३७।६०)॥ नोपयुङ्क्ते नाश्नाति। ‘फलान्युपायुङ्क्त स दण्डनीतेः’ (रघु० १३।४६)। उपायुङ्क्त उपाभुङ्क्त, उपाश्नात्, निरविशत्। ‘उभयमेव तत्रोपयुज्यते फलं धर्मस्यैवेतरस्य च’ (भा० उ० ४२।२३)। उक्तपूर्वोऽर्थः। ‘बालस्याप्यर्थवद् वाक्यमुपयुञ्जीत पण्डितः’ (कौ० अ० १।११।१५)। उपयुञ्जीत स्वीकुर्यात्। ‘यत् किं च समाहितो ब्रह्म प्याचार्यादपयुङ्क्ते’ (आप० ध० १।२।५।७) उपयुङ्क्त आदत्ते। ब्रह्मप्याचार्यात्। इत्यत्र शकन्ध्वादित्वात् पररूपम्। ‘वृत्तचौलकर्मा लिपिं संख्यानं चोपयुञ्जीत’ (कौ० अ० १।५।१)। उपयुञ्जीत उपाददीत शिक्षेत। ‘ब्रह्मोज्झः कृच्छ्रं द्वादशरात्रं चरित्वा पुनरुपयुञ्जीत वेदमाचार्यात्’ (व० ध० शा० २०।१२)। उक्तोऽर्थः। ‘क्रमेणास्योपयुञ्जन्ति रूपमायुस्तथैव च’ (भा० स्त्री० ७।११)। उपयुञ्जन्ति उपयुञ्जते उपयोगेन क्षयं नयन्ति समाप्तिं गमयन्ति। ‘मुक्तारत्नस्य शाणाश्मघर्षणं नोपयुज्यते’ (भा० वन० १२७३९)। नोपयुज्यते उपयोगं न याति। अर्थवन्न भवतीत्यर्थः। ‘शरदभ्रस्य शुभ्रत्वं वद कुत्रोपयुज्यते।’ क्वाऽस्योपयोगः, कास्यार्थवत्ता। ‘तेजसा सह जातानां वयः कुत्रोपयुज्यते’ (पञ्चत० १।३२८)। उक्तोऽर्थः। ‘प्रेष्यभावेन नामेयं देवीशब्दक्षमा सती। स्नानीयवस्त्रक्रियया पत्रोर्णमिवोपयुज्यते’ (माल० ५।१२)। उपयुज्यते व्यवह्रियते, उपचर्यते। ‘राजा तदुपयुञ्जानश्चौरस्याप्नोति किल्बिषम्’ (मनु० ८।४०)। तद् धनं चौरहृतं धनमुपयुञ्जानः स्वस्यार्थे विनियुञ्जानः। ‘अहीनसूक्तान्युपयुञ्जाना यन्ति’ (ऐ० ब्रा० ६।२१)। उपयुञ्जाना उच्चारयन्तः पठन्तः। ‘भूयिष्ठमुपयुञ्जानं फेनम्’ (भा० आदि० ४०।१८)। उपयुञ्जानम् भुञ्जानम्। ‘यश्चैषां कश्चित् सूत्रावयवो भवत्युपयुक्तः।’ उपयुक्तो गृहीतो विज्ञातः। ‘यजूंषि नोपयुक्तानि क्षिप्रमिच्छामि वेदितुम्’ (भा० शां० ३१८।५)। नोपयुक्तानि अनुपयुक्तानि विधिवदगृहीतानि। ‘आगमकालेनैव सर्वमायुरुपयुक्तं स्यात्’ (भाष्ये)। उपयोगेन समाप्तं स्यात्। ‘उपयुक्तोदकां भग्नां प्रपां निपतितामिव’ (रा० २।११४।१५)। उपयुक्तोदकां समाप्तजलाम्। ‘यामन् यामन्नुपयुक्तं वहिष्ठं कर्मन्कर्मन्नाभगम्। अग्निमीडे’ (अथर्व० ४।२३।३)। उपयुक्तं विनियुक्तं व्यापारितम्। ‘चतुर्भिश्च प्रकारै र्विद्योपयुक्ता भवति।’ (भा०)। ‘तद्यथा उपयुक्ता माणवका इत्युच्यन्ते य एते नियमपूर्वकमधीतवन्तो भवन्ति’ (पा० १।४।२९ सूत्रे भाष्ये)। निगदव्याख्यातम्। ‘अग्निना चोपयुक्तस्य कुतः संजीवनं पुनः’ (भा० शां० १८६।१३)। उपयुक्तस्यात्तस्य। दग्धस्येति त्वार्थिकोऽर्थः। ‘सवर्णसंज्ञोपयुक्ताः स्थानप्रयत्नाः’ (पा० १।१।९ सूत्रे वृत्तौ)। उपयुक्ता उपयोगवन्तः। ‘अनुपयुक्तमिवात्मानं समर्थये’ (शा० ७ अङ्कादौ)। निरुपयोगमनर्थकं निष्प्रयोजनम्। ‘तस्यादित्यो भामुपयुज्य भाति’ (भा० अनु० १५८।२२)। उपयुज्य आदाय। ‘आख्यातोपयोगे’ (पा० १।४।२९)। नियमपूर्वकं गुरोर्विद्याग्रहणमुपयोगः। ‘आपत्कल्पो ब्राह्मणस्याब्राह्मणाद् विद्योपयोगः’ (गौ० ध० ७।१)। उक्तोऽर्थः। ‘तिष्ठतेरुपयोगश्च दृष्टोऽप्रत्यजयन्निति’ (वा० प० २।२०१)। उपयोग आक्षेपः। ‘उपयोज्यश्चरुरयं त्वया मात्रा त्वयं तव’ (हरि० १।२७।१९)। उपयोज्यो भक्षणीयः। ‘यथा ह वा स्थूरिणैकेन यायादकृत्वान्यदुपयोजनाय’ (ऐ० ब्रा० ५।३०)। उपयोजनं धुरि योजनम्। ‘नियुतो वायोरित्यादिष्टोपयोजनानि’ (निघण्टौ १।१५)। ‘प्राकारभञ्जनान्योगांश्च तथा निगडभञ्जनान्। अदर्शनप्रयोगांश्च जानेऽहमुपयोगिनः’ (कथा० १२।४२)॥ उपयोगिनोऽर्थवतः। ‘नैव प्राज्ञा गतश्रीकं भर्तारमुपयुञ्जते’ (भा० वन० २६७।१८)। उपयुञ्जते तत आददतेऽर्थम्। न स्वामिनं भुञ्जते। ‘यामन्यामिन्नुपयुक्तं वहिष्ठं कर्मन्कर्मन्नाभगमग्निमीडे’ (अथर्व० ४।२३।३)। उपयुक्तं (होमाधारत्वेन) विनियुक्तम्। रक्ष् {उपरक्ष्} रक्ष् (रक्ष पालने)। सज्जनं तूपरक्षणम् इत्यमरः। सैन्यस्य प्रगुणीकरणं गुल्मको वेति स्वामी। सैन्यरक्षणाय प्रहरिकादेर्न्यास उपरक्षणमिति भानुजिः। रच् {उपरच्} रच् (रच प्रतियत्ने)। ‘मनोरथोपरचितप्रासादवापीतटक्रीडाकाननकेलिकौतुकजुषाम्’ (भर्तृ० )। उपरचिता प्रासादवापी कल्पिता सौधदीर्धिका। रञ्ज् {उपरञ्ज्} रञ्ज् (रञ्ज रागे)। ‘उपरज्यते भगवांश्चन्द्रः’ (मुद्रा० १)। राहुणा गृह्यते। ‘कोपोपरक्तानि मुखानि’ (सा० द०)। उपरक्तानि अरुणानि। उपशब्दो धात्वर्थानुवादी। ‘अविद्याकामकर्मभिरुपरक्तमनसा’ (भा० पु० ५।१४।५)। उपरक्तमुपहतं मलिनीकृतम्, कलुषितम्। ‘उपरक्त इवादित्यः सद्यो निष्प्रभतां गतः’ (रा० १।५५।९)। उपरक्तो ग्रहगृहीतः, उपप्लुतः। ‘अथ य उपरक्तेन हविषा यजते’ (श० ब्रा० ११।४।४।५)। उपरक्तेन ईषद् रक्तेन। उपशब्दः सामीप्ये। ‘चन्द्रोपरागं प्रति तु केनापि विप्रलब्धासि’ (मुद्रा० १)। चन्द्रोपरागश्चन्द्रग्रहणम्। ‘बिभर्षि चाकारमनिर्वृतानां मृणालिनी हैममिवोपरागम्’ (रघु० १६।७)। उपराग उपद्रवः। हिमकृता म्लानिः। ‘इत्यादिभिः समालापैर्वत्सराजः स तद् दिनम्। लज्ज्जोपरागं देव्याश्च सममेवापनीतवान्’ (कथा० १७।५२)॥ उपरागो मालिन्यम्। ‘उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः। असंनिधानात् सततस्थितीनामन्योपरागः कुरुते प्रवेशम्’ (राज० ६।२३४)॥ उपरागः संनिहितवस्त्वन्तरस्य रागः। उपशब्दः सामीप्ये। रम् {उपरम्} रम् (रमु क्रीडायाम्)। ‘ततो ह जारत्कारव उपरराम’ (बृ० उ० ३।२।१३)। उपरराम विरराम। वचनादिति शेषः। ‘उपात्र खलु रमत’ (श० ब्रा० ११।४।१।३)। उपरमत तिष्ठत। ‘उपरमन्ति घोषं घोषकृतः’ (शां० श्रौ० १७।७।७)। उपरमन्ति उपरमयन्ति विरमयन्ति, अवसाययन्ति। ‘उपरमति देवदत्तम्’ (उपाच्चेति सूत्रे वृत्तौ)। उपरमयतीत्यर्थः। अन्तर्भावितण्यर्थको रमिः सकर्मकः। ‘उपर उपलो मेघो भवति। उपरमन्त्यस्मिन्नभ्राणि’ (नि० २।२१।५)। उपरमन्ति अवस्थितानि भवन्ति। ‘उपरता आप इति वा’ (नि० २।२१।५)। उक्तोऽर्थः। ‘युद्धादुपारमन्’ (भा० द्रोण० ३६३३)। रात्रिः कस्मात्। ‘उपरमयतीतराणि ध्रुवी करोति’ (नि० २।१८)। निगदव्याख्यातम्। ‘उत्तराणि हवींषि श्रप्यमाणान्युपरमति’ (श० ब्रा० २।२।१।२)। उपरमति प्रतीक्षते। ‘या क्रियां कर्ता प्राधान्येनानुपरमन्करोति तन्नित्यम्’ (पा० ८।१।४ सूत्रे वृत्तौ)। अनुपरमन् विच्छेदमकुर्वन्। ‘त्वां तु कृत्वोपरतो मन्ये रूपकर्ता स विश्वसृक्’ (रा० ५।२०।१३)। उपरतो विरतः सृष्टिव्यापारादिति शेषः। विश्वसृट् इति तु पाणिनीयाः। ‘भयाद्रणादुपरतं मंस्यन्ते त्वां महारथाः’ (गीता २।३४)। उपरतं परावृत्तम्, पराङ्मुखम्। ‘उपरतानि धनानि’ (पा० १।३।८४ सूत्रे न्यासे)। उपरतानि नष्टानि। ‘चिरादुपरता वासवदत्ता’ (स्वप्न० ४)। उपरता मृता। ‘अहोरात्रमुपरम्य प्राध्ययनम्’ (शां० गृ० ४।६)। उपरम्य विश्रम्य विच्छेदं कृत्वा। प्राध्ययनमध्ययनप्रारम्भः। ‘यानि चापि त्वया सार्धं वनेषु च सुगन्धिषु। विहृतानि सुखं काले तेषामुपरमः कृतः’ (रा० ४।२०।८)॥ उपरमो विरामो ऽवसानम्। रुच् {उपरुच्} रुच् (रुच दीप्तावभिप्रीतौ च)। ‘उपो रुरुचे युवति र्न योषा’ (ऋ० ७।७७।१)। उपरुरुचे रोचमाना भासमानोपैतीत्यर्थः। रुध् {उपरुध्} रुध् (रुधिर् आवरणे)। ‘अजाश्चैवोपरोत्स्यन्ते पयसोऽर्थे युगक्षये’ (हरि० १११५८)। उपरोत्स्यन्ते व्रजेषु रुद्धाः करिष्यन्ते। ‘शस्त्रं द्विजातिभिर्ग्राह्यं धर्मो यत्रोपरुध्यते।’ (मनु० ८।३४८)। उपरुध्यते विहन्यते प्रतिहन्यते। साहसिकादिभिः कर्तुं न दीयते इत्यर्थः। ‘अनार्ये कृत्यमारब्धं किं न पूर्वमुपारुधः’ (रा० २।३६।१४)। किं नावारयः, किमिति न प्रत्यषेधः। ‘वत्से उपरुध्यते तपोऽनुष्ठानम्’ (शा० ४)। उक्तोऽर्थः। ‘पौरास्तपोवनमुपरुन्धन्ति’ (शा० १)। क्षुभितं कुर्वन्तीत्यर्थः। ‘नेत्रक्रमेणोपरुशेध सूर्यम्’ (रेणुः) (रघु० ७।३९)। उपरुरोध आच्छादयामास। नेत्रमंशुकम्। ‘सगरो ज्येष्ठं पुत्रमुपारुधत्।’ (रा० २।३४।१६)। उपारुधत्=अपारुधत् निराकरोत्। ‘मा मोपरोत्सीरति मा सृजैनम्’ (कठोप० १।२१)। उपरोधो निर्बन्धः। निर्बन्धं मा कार्षीरित्यर्थः। उपरौत्सीरिति तु पाणिनीयाः। ‘शपथैः शपमानो हि प्राणानुपरुणत्सि मे’ (रा० २।७५।६१)। उपरुणत्सि पीडयसि क्लिश्नासि कदर्थयसि। ‘उपरुन्धन्ति राजानो भूतानि विजयार्थिनः’ (भा० शां० ९७।४) ‘काममात्मानं भार्यां पुत्रं वोपरुन्ध्यान्न त्वेव दासकर्मकरम्’ (आप० ध० २।४।९।११)। उपरुन्ध्यात् कदर्थयेत्, आहारादिना विना कुर्यात्। ‘सूर्योढमतिथिं वसत्यै नोपरुन्धीत’ (आप० श्रौ० ५।७।२५।५)। नोपरुन्धीत न पराणुदेत्, न प्रत्याचक्षीत। ‘(लीलापक्षिषु) भोजनार्थं वधूलोकमुपरुन्धत्स्वनारतम्’ (यो० वा० ६।(१)।१।१३)। उपरुन्धत्स्व उपरुन्त्स्व प्रेरय प्रार्थयस्व। यथास्थिते पाठे पररूपमेकादेशो बोध्यः। ‘संभूय वणिजां पण्यमनर्घेणोपरुन्धताम्। विक्रीणतां वा विहितो दण्ड उत्तमसाहसः’ (याज्ञ० २।२५०)॥ अनर्घेण होनेन मूल्येन प्रार्थयमाना विक्रेयविक्रयं वारयन्ति, तेषाम्। ‘धर्मार्थविद्याकालाननुपरोधयन् कामसूत्रं तदङ्गविद्याश्च पुरुषोऽधीयीत’ ( )। अनुपरोधयन् अक्षिण्वन्नित्यर्थः। ‘भो नित्यं प्रदीयतामित्यस्मानुपरुध्य किमिदानीं सन्तप्यते’ (प्रतिज्ञा० २)। उपरुध्य सनिर्बन्धं प्रेर्य॥ ‘गुरुर्नोपरोध्यो ऽध्यापयेति’ (मनु० २।७३ इत्यत्र मेधातिथिः)। नोपरोध्यो न सनिर्बन्धं प्रार्थ्यः। ‘उपरुद्धं कुसुमपुरम्’ (मुद्रा०)। रुद्धं परिवेष्टितम्। ‘उपरुद्धवृत्तिं बाष्पं कुरु’ (शा० ४)। उपरुद्धा विरता। ‘न प्रसिद्धिरुपरोद्धुं न्याय्या’ (नि० १।१।११ इत्यत्र दुर्गः)। रूढेरनादरो न युक्त इत्याह। ‘अनुग्रहः खल्वेषः, नोपरोधः’ (विक्रम० ३)। उपरोधः कृच्छ्रम्, कष्टम्। ‘उपरोधो भवेदेवमस्माकं तपसः कृते’ (भा० आश्रम० ३६।४१)। उपरोधोऽन्तरायः प्रत्यूहः। ‘महतामुपरोधेन प्रसीदन्ति हि देवताः’ (बृ० क० को० ११।५५)। उक्तोऽर्थः। ‘मौलभृत्योपरोधेन’ (तन्त्रा० १।६।७५)। उपरोधोऽपनयनमपसारणम्। उपशब्दोऽपस्यार्थे। अन्यत्राप्यपोपयोर्व्यतिकरो लक्ष्यते बहुलः। नहि वाचि व्यवह्रियमाणायां सर्वं युक्तिमद् भवति। ‘ये नित्या भाक्तिकास्स्युस्तेषामनुपरोधेन संविभागो विहितः’ (बौ० ध० २।३।५।१६)। उपरोधः पीडा। ‘मात्रा पृष्टः सोपरोधं ध्रुवस्तां पर्यभाषत’ (स्कन्द० का० ४।१९।२४)। सोपरोधं सनिर्बन्धं साग्रहं साभिनिवेशम्। ‘सप्तमो भोजराजस्य भयाद्रोधोपरोधतः। देवक्याः पातितो गर्भ इति लोको वदिष्यति’ (वि० पु० ५।१।७५)॥ रोधोपरोधतः कारायां निरोधात्। रुह् {उपरुह्} रुह् (रुह बीजजन्मनि)। ‘उपरूढव्रणः’ (सुश्रुत० २।६३।१३)। योर्थोऽन्यत्र संरूढव्रण इत्यनेनोच्यते स एवेहोपरूढव्रण इत्यनेन। लक्ष् {उपलक्ष्} लक्ष् (लक्ष दर्शनाङ्कनयोः, लक्ष आलोचने)। ‘नक्षत्रशब्देन ज्योतिःशास्त्रमुपलक्ष्यते’ (मनु० ३।१६२ इत्यत्र कुल्लूकः)। स्वार्थमुपादाय परार्थाभिधानमुपलक्षणं भवति। ‘अस्ति र्नास्तेरुपलक्षणम्। शतशो ऽप्युपलक्षये’ (हरि० १२३५१)। उपलक्षये चक्षुर्विषयी करोमि। ‘एतत्कृत्यतमं राज्ञो नित्यमेवोपलक्षयेत्’ (भा० अनु० ३३।५)। उपलक्षयेत् जानीयात्। ‘लोकप्रवादः सत्येऽयं पण्डितैरुपलक्ष्यते’ (रा० ५।२६।६)। उक्तोऽर्थः। ‘स गिरिरन्य इवोपलक्ष्यते’ (हरि० २।१८।४४)। लक्ष्यते प्रतिभाति। ‘आदिमध्यावसानेषु भवच्छब्दोपलक्षिता’ (भैक्षचर्या) (यज्ञ० १।३०)। भवच्छब्दोच्चारणेनाङ्किता। ‘सुखासीनं ततस्तं तु विश्रान्तमुपलक्ष्य’ (भा० आदि० ७८४३)। उपलक्ष्य निशाम्य, विलोक्य। ‘वेलोपलक्षणार्थमादिष्टोस्मि तत्र भवता प्रवासादुपावृत्तेन काश्यपेन’ (शा० ४)। का वेलेति नक्षत्रादिदर्शनेन निश्चेतुम्। ‘अहर्गणे सुब्रह्मण्यायाः सर्वोपलक्षणं प्रकृतिवत्’ (का० श्रौ० १।७।६)। सर्वेषामह्नां भेदेनाभिधानमित्यर्थः। ‘ऋणग्रहणं नियोगोपलक्षणार्थम्’ (पा० २।१।४३ सूत्रवृत्तौ)। ऋणशब्दो नियमपर इति ग्राहयितुम् इत्यर्थः। लप् {उपलप्} लप् (लप व्यक्तायां वाचि)। ‘स ग्रामणीरस्तु सहायमध्ये स्त्रीनृत्तगीतैरुपलप्यमानः’ (अवदा० जा० १९,१८)। उपलप्यमानोऽभिनन्द्यमानः सभाज्यमानः। लभ् {उपलभ्} लभ् (डुलभष् प्राप्तौ)। ‘अग्निराप्तोपदेशात्प्रतीयतेऽत्राग्निरिति। प्रत्यासीदता धूमदर्शनेनानुमीयते। प्रत्यासन्ने च प्रत्यक्षत उपलभ्यते’ (न्याभा० )। उपलभ्यते ज्ञायते। ‘स हि स्थानानि सर्वाणि कार्त्स्न्येन मुनिपुङ्गवः। नरमांसार्थिनां लोके नैपुण्येनोपलभ्यते’ (रा० ३।७५।७०)। उपलभ्यते=उपलभते। ‘सुतार्थे नोपलब्धास्मि तिष्ठ मम प्रिये’ (भा० आदि० १६७।३७)। नोपलब्धास्मि नोपलभ्यास्मि, स्प्रष्टुं योग्या नास्मि। उदक्याऽस्मीति यतः। ‘उपलब्धे’ (भा० ३।१३) (रथ्यासन्धौ)। ‘योऽसौ च्छन्दःशास्त्रेष्वभिविनीत उपलब्ध्याधिगन्तुमुत्सहते’ (पा० गृ० २।१।३२)। उपलब्धिः=व्युत्पत्तिः। ‘शप उपलम्भने’ (वार्तिकम् )। उपलम्भनं वाचा शरीरस्पर्शनमिति वृत्तिः। लिख {उपलिख} लिख (लिख अक्षरविन्यासे)। ‘अभ्यन्तरमुपलिखति’ (आप० श्रौ० ७।१।३।१४)। उपलिखति समीपे लिखति। ‘दुरुक्तमुपलिखति’ (कौ० अ० ४।९।१७)। साधुकृत्य लिखतीत्यर्थः। लिप् {उपलिप्} लिप् (लिप उपदेहे)। ‘विद्याद्रसं स्वादुं यो वक्त्रमुपलिम्पति’ (वाग्भट० १०।२)। वक्त्रमुपलिम्पति वक्त्रे सक्तो भवति। ‘इषुमात्रावरं सर्वतः स्थण्डिलमुपलिप्य’ (आश्व० गृ० १।३।१)। उपलिप्य उपलेपमुपदेहं कृत्वा। ‘वस्तिगुदोपलेप-’ (सुश्रुत० १।११५।१५)। उपलेपो रोधो बन्धः। ‘अन्नैरुपलेपिभिः’ (सुश्रुत० १।२७६।१०)। उपलेपिभिः कोष्ठबन्धकारिभिः। ली {उपली} ली (लीङ् श्लेषणे)। ‘यथा सर्वाणि भूतानि मृत्योर्भीतानि मारिष। धर्ममेवोपलीयन्ते कमवन्ति हि यानि च॥ तथा कर्णं महेष्वासं पुत्रास्तव नराधिप। उपालीयन्त सन्त्रासात् पाण्डवस्य महात्मनः’ (भा० कर्ण० ४१७१)॥ उपलीयन्ते संश्रयन्ते, उपश्लिष्यन्ति। ‘मदमानमोहभुजगोपलयम्’ (गार्हस्थ्यम्) (अवदा० जा० १८,२०)। उपलयम् आशयम् आश्रयम्। वच् {उपवच्} वच् (व्यक्तायां वाचि, ब्रूञ् आदेशो वा)। ‘तनूपानं परिपाणं कृण्वाना यदुपोचिरे’ (अथर्व० ५।८।६)। उपोचिरे प्रोत्साहनमुद्धर्षगं चक्रिरे। ‘द्विता यदीं कीस्तासो अभिद्यवो नमस्यन्त उपवोचन्त भृगवः’ (ऋ० १।१२७।७ )। उपवोचन्त उपेत्य ब्रुवन्ति इति सायणः। यथान्यत्र ब्रुवः प्रयोग उपशब्द आधिक्यमाचष्टे तथेहापि कुतो न ? ‘वेषि ह्यध्वरीयतामुपवक्ता जनानाम्’ (ऋ० ४।९।५)। उपवक्ताऽधिकवक्ता, प्रेरकः प्रोत्साहकः। ‘उदू अयाँ उपवक्तेव बाहू’ (ऋ० ६।७१।५)। उक्तोऽर्थः। ‘इष्यन्वाचमुपवक्तेव होतुः’ (ऋ० ९।९५।५)। उपवक्ता योऽध्वर्युं प्रतिगरं कुर्वन् प्रोत्साहयति। वञ्च् {उपवञ्च्} वञ्च् (वञ्चु प्रलम्भने)। ‘वयं खलु हता राम त्वयाप्युपबञ्चिताः’ (रा० २।५२।१९)। उपवञ्चिताः समीपे वञ्चिताः प्रतारिताः, अतिसंहिताः। ‘सूपायनास्यै भव सूपवञ्चना’ (ऋ० १।१८।११)। सूपवञ्चना सुखेनाभिगम्या। वद् {उपवद्} वद् (वद व्यक्तायां वाचि)। ‘ते (द्वे ऋचौ)। भूत्वोपावदताम्’ (ऐ० ब्रा० ३।२३)। उपेत्य अब्रूताम्। सामेति शेषः। ‘अमो नाम साम। सा वा ऋक् सामोपावदत्’ (ऐ० ब्रा० ३।२३ )। उपेत्याब्रवीदिति भट्टसायणौ। उपवादः सान्त्ववाद इति षड्गुरुशिष्यः। ‘य एवं विद्वांसं व्रात्यमुपवदति’ (अथर्व० १५।२।३)। उपवदति निन्दति गर्हते। ‘त य एनं पुरस्तादायन्तमुपवदन्ति’ (तै० ब्रा० २।३।९।७)। ‘स य एनं शस्ते तूष्णींशंस उप वा वदेदनु वा व्याहरेत्’ (ऐ० ब्रा० २।३१) अनुव्याहरेत्=शपेत्। ‘एनं होतारम्। तं हेम उपोदुर्दास्या व त्वं पुत्रोसि’ (शां० ब्रा० १२।३) उक्तोऽर्थः। ‘कर्मकरान् उपवदते’ (पा० १।३।४७ सूत्रे वृत्तौ)। उपसान्त्वयति। ‘कुलभार्यामुपवदते।’ रहस्युपच्छन्दयति। ‘उपवादादबिभ्यतो यो मा ब्राह्मणोऽनूचान उपवदिष्यति तस्मा एतं प्रदास्यामीति’ (गो० ब्रा० पूर्व० ३।६)। ‘वाक्पारुष्यमुपवादः कुत्सनमभिभर्त्सनम्’ (कौ० अ० ३।१८।७२)। निगदव्याख्यातम्। ‘शरीरोपवादे काणखञ्जादिभिः’ (कौ० अ० ३।१८।२)। उपवादः परीवादः। ‘तस्मान्नोपवादी स्यात्’ (श० ब्रा० ११।६।३।११)। उपवादी दोषानुद्भावयिता। ‘अथ येऽल्पाः कलहिनः पिशुना उपवादिनः’ (छां० उ० ७।६।१)। उक्तोऽर्थः। वन्द् {उपवन्द्} वन्द् (वदि अभिवादनस्तुत्योः)। ‘अभूद् दूतः प्रहितो जातवेदाः सायं न्यह्न उपवन्द्यो नृभिः’ (अथर्व० १८।४।६५)। वप् {उपवप्} वप् (डुवप बीजसन्ताने, बीजसन्तानः क्षेत्रे बीजविकरणं गर्भाधानं च)। ‘ताभ्यां परःशतानि परःसहस्राणि वा शमीपर्णकरीराण्युपवपतः’ (भा० श्रौ० ८।८।९)। उपवपतो विकिरतः=उपस्तृणुतः। ‘यन्न्यृच्छत्यस्यामेव तदुपोप्यते’ (श० ब्रा० २।३।४।९)। उपोप्यते निखन्यते निखायते निखातं भवति। ‘अपूपानां यमध्वर्युराखूत्कर उपवपेत्’ (लाट्या० श्रौ० ५।३।२)। ‘उपोप्ते ऽन्ये ग्रहाः साद्यन्ते ऽनुपोप्ते ध्रुवः’ (तै० सं० ६।५।२।७)। उपोप्ते कृतमृदुपवापे प्रदेशे, मृदमुपोप्य उपचित्य खरीकृते। ‘पात्राणि निर्णिज्योपवाप्य’ (श० ब्रा० ११।६।२।४)। उपवाप्य मृदाऽऽपूर्य। ‘यदन्यदुत्तरवेद्या उपवपनात्’ (भा० श्रौ० ८।१)। उपवपनं मृदोपचयनम्। वर्ण् {उपवर्ण्} वर्ण् (वर्ण वर्णक्रियाविस्तारगुणवचनेषु)। ‘कृतकैश्चापि तन्मांसं मृगेन्द्रायोपवर्णितम्’ (भा० शां० १११।४९)। ‘दानच्छेदोपवर्णनम्’ (याज्ञ० १।३१९)। उपवर्णन विस्तरेण वर्णनम्। वल्ह् {उपवल्ह्} वल्ह् (वल्ह प्राधान्ये)। ‘एतद् ब्रह्मन्नुप वल्हामसि त्वा’ (वा० सं० २३।५१)। वल्ह प्राधान्ये। इह त्वाह्वानपूर्वे संहर्षे वर्तत इत्युवटः। उपवल्हामः स्पर्धया पृच्छाम इति महीधरः। ‘मूर्धाऽस्य विपतेद् य एनमुपवल्हेत’ (श० ब्रा० ११।४।१।९)। स्पर्धया वादं प्रवर्तयेत्। वस् {उपवस्} वस् (वस निवासे)। ‘उपास्मिञ्छ्वो यक्ष्यमाणे देवता वसन्ति’ (तै० सं० १।६।७।३)। उपवसन्ति उपेत्य वसन्ति। ‘ते ऽस्य गृहेषूपवसन्ति’ (श० ब्रा० १।१।१।७)। उप समीपे यजमानस्य वसन्ति। ‘यज्ञमेवारभ्य गृहीत्वोपवसति’ (तै० सं० ६।४।२।६)। उक्तोऽर्थः। ‘अद्यैव मे अग्न्याधेयस्योपवसथ’ (जै० ब्रा० १।४४)। उपवसथ समीपे तिष्ठत। ‘तस्मादग्नीध्र उपवसन्ति न सदसि’ (ऐ० ब्रा० १०।४)। उपवसन्ति तिष्ठन्ति विश्राम्यन्ति। ‘स वै माघस्यामावास्यायामुपवसत्युदङ्ङावर्त्स्यन्’ (शां० ब्रा० १९।३)। उक्तोऽर्थः। ‘उभये देवासुरा यज्ञमुपावसन्नस्मभ्यमनुवक्ष्यत्यस्मभ्य मिति’ (ऐ० ब्रा० २।१५)। समीपेऽतिष्ठन्। प्रत्यपालयन् प्रत्यैक्षन्त। ‘आशिता एवाद्योपवसाम। कस्यवाहेदम्। कस्य वा श्वो भवितेति’ (तै० ब्रा० १।६।६।४) उक्तोऽर्थः। ‘यद् ग्राम्यानुपवसति तेन ग्राम्यानवरुन्धे’ (तै० सं० १।६।७।३)। ग्राम्यान् पशून् भोजने परिहरति, तद्विषयकमनाशकं कुरुते। अशनपरित्यागेऽनशनेप्युपवसिरिह सकर्मकः। ‘संकर्षणस्य भद्रं ते यत्तदैनमुपावसम्’ (भा० उ० ५५।३४)। उपावसं शिष्यत्वेन पर्यचरम्। ‘तपःश्रद्धे ये ह्युपवसन्त्यरण्ये’ (मुण्डकोप० १।२।११)। उपवसन्ति सेवन्ते। ‘यत्ते वयं पश्यन्त उपवसाम’ (श० ब्रा० ८।१।१।३)। उपवसाम उपासामहै, उपासीमहि, उपतिष्ठेमहि। ‘गर्भिणीं ज्वरितां नारीमेकाहमुपवासयेत्’ (का० सं० खिल० अन्तर्वत्नी० श्लो० ७)। उपवासमनशनं कारयेत्। ‘तेषूपवासान् विविधानुपोष्य’ (भा० वन० ११८।१४)। ‘उपवस्ता प्राप्तोऽस्य औपवस्त्रम्’ (=उपवासः)। (पा० ५।१।१०५ सूत्रे तदस्य प्रकरण उपवस्त्रादिभ्य उपसंख्यानम् इति वार्तिके वृत्तौ)। उपवस्ता=उपवासस्य उपोषणस्य कर्ता। ‘चोरभाण्डस्योपवासेन वा। यथा हि माण्डव्यः’ (कौ० अ० ४।८।८३)। उपवासः समीपस्थितिः। ‘न ब्रह्मचारिणो विद्यार्थस्य परोपवासोस्ति’ (आप०ध० १।२।१७)। परोपवासः परसमीपे वासः। ‘प्रातर्नो यक्ष्यत इति ते ऽस्य विश्वे देवा गृहानागच्छन्ति तेऽस्य गृहेषूपवसन्ति स उपवसथः’ (श० ब्रा० १।१।१७)। यस्मिन्यक्षमाणो भवति ततः पूर्वो दिवस उपवसथ इति सायणः। ‘एकेषामुपवसथे’ (का० औ० ४।१३।७)। उपवसथ इति पौर्णमास्या अमावास्यायाश्चैकं नामधेयम्। वस् {उपवस्} वस् (वस आच्छादने)। ‘यदासन्द्यामुपधाने यद्वोपवासने कृतम्’ (अथर्व० १४।२।६५)। उपवासने आच्छादने प्रावरणे आवरणे परिधाने। वह् {उपवह्} वह् (वह प्रापणे)। ‘संह्रादनो राजरथो य इहास्मानुपावहत्’ (भा० सभा० ६१।५)। उपावहद् इहानीतवान्। ‘देवानां पाथ उप वक्षि विद्वान्’ (ऋ० १०।७०।१०)। समीपं प्रापयसीत्याह। पाथ इत्यन्नमुच्यते। ‘इन्द्रमिद्धरी बहतो ऽप्रतिधृष्टशवसमृषीणां च स्तुतीरुप यज्ञं च’ (वा० सं० ८।३५)। उक्तोऽर्थः। ‘स च पिष्टरसस्तात न मे प्रीतिमुपावहत्’ (भा० अनु० १४।२०)। उपावहत् आहरत्, अजनयत्। ‘उपोह्यमाने द्यूते तु राजानः सर्व एव ते’ (भा० सभा० ६०।१)। उपोह्यमाने उपस्थास्यमाने प्रक्रंस्यमाने। ‘तदुपोढं महद् युद्धमन्योन्यवधकाङ्क्षिणोः’ (रा० ६।१०६।१८)। उपोढमुपस्थितं प्रक्रान्तम्। ‘उपोढकल्याणफलो ऽभिरक्षन्’ (कि० १७।५४)। उपोढं सनिहितम्। ‘उपोढव्यसनादेशं कारयेत् सिद्धलक्षणैः’ (का० नी० सा० ९।७३)। उपोढः संनिहितः। ‘उपोढपाणिग्रहणा’ (कु० ७।४)। उक्तोऽर्थः। ‘कुकर्मभिरुपोढाऽपि लक्ष्मीः’ (राज० ६।२९५)। उपोढा स्वसंनिधिं प्रापिता। ‘यथेन्दावानन्दं व्रजति समुपोढे कुमुदिनी’ (उत्तर० ५।२६)। समुपोढे उदिते। नार्थः समा। ‘ततोप्युपोढा रजनी दिनक्षये’ (रा० गोरे० २।११६।४९)। उपोढाऽवतीर्णा। ‘व्रतिनामुपोढतपसाम्’ (शा० ५।१०) उपोढं संचितम्। ‘उपोढशब्दा न रथाङ्गनेमयः’ (शा० ७।१०)। उपोढो जनितः। उपोढा द्वितीया वल्लभा पत्नीति कोषः। ‘इह त्वां नाभिजानामि बालमेवोपवाहितम्’ (हरि० २।१०४।२९)। इतः प्रापितम् इत्यर्थः। ‘उपोह्य रुचिरां नावं गुहाय प्रत्यवेदयत्’ (रा० २।५२।७)। उपोह्य समीपं प्रापय्य। ‘रविरस्तं गतः श्रीमानुपोह्य रजनीं शुभाम्’ (रा० २।११९।३)। उक्तोऽर्थः। ‘महद् धनुः सज्यमुपोह्य लक्ष्मणः’ (रा० २।८७।२३)। उपोह्य धृत्वा। ‘उपवाह्यस्तु वो भर्ता नापवाह्यः पुराद् वनम्’ (रा० २।४५।१६)। उपवाह्यः पुरसमीपं प्रापणीय इत्यर्थः। ‘अथोपवाह्यादादाय घण्टामैरावताद् गजात्’ (वि० पु० ५।१२।१२)। उपवाह्यं वाहनम्। ‘देवोपवाह्यमक्षय्यं सदा दृष्टिमनःसूखम्’ (रा० ७।१५।३८)। देवोपवाह्यं राजवाहनम्। ‘चन्द्रगुप्तोपवाह्यां गजवशाम्’ (मुद्रा० २)। राजवाह्यस्त्वौपवाह्यः सन्नाह्यः समरोचित इति क्षीरोद्धृतोऽमरोद्घाटने कोषः। ‘यतरो वै युजो ह्रसीयान्भवत्युपवहं वै तस्मै कुर्वन्ति’ (श० ब्रा० १।४।४।७)। इतरेण युग्येन समानोन्नतये ह्रसीयसो युग्यस्य ग्रीवायां यदुपधानं रच्यते स उपवहो नाम। ‘कृतकृत्यं तदात्मानं मेने तस्योपवाहनात्’ (रा० १।११।२९)। उपवाहनात् स्वसमीपानयनादिति कतकः। वा {उपवा} वा (वा गतिगन्धनयोः)। ‘स्योनास्त्वा वाता उप वान्तु शग्माः’ (अथर्व० १८।२।२१)। उपवान्तु समीपे वान्तु पवन्ताम्। ‘प्रक्षालितायां पात्र्यां निष्टप्तोपवातायां पवित्रवत्यां पिष्टानि संवपति’ (आश्व० गृ०)। उपवाता शुष्का। ‘तस्मिन्प्रक्षालितोपवातानि निदधाति’ (कौ० सू० २।२९)। ‘प्रक्षालितोपवातान्यक्लिष्टानि वासांसि पत्नीयजमानर्त्विजश्च परिदधीरन्’ (बौ० ध० १।६।१३।५) उक्तोऽर्थः। ‘तद्वायुरुपयाति’ (श० ब्रा० १३।३।८।६)। तस्योपरि वातीत्याह। विश् {उपविश्} विश् (विश प्रवेशने)। ‘उपो नमोभि र्वृषभं विशेम’ (ऋ० ८।८५।६)। समीपे वर्तेमहि, उपाप्नुयाम। ‘बलेनोपविवेश ह’ (भा० वन० ६१।१)। उपविवेश निविविशे। सैन्यनिवेशं चकारेत्यर्थः। ‘रथमोचनमादिश्य सन्ध्यामुपविवेश ह’ (भा० उ० ८४।२१)। सन्ध्यां यावद् दैवतोपासनार्थं कृतासनोऽभवदित्यर्थः। ‘सोप्युक्त्वैवमुपाविशत्’ (भट्टि० ७।७५)। अनशनेन स्थित इत्यर्थः। ‘अथ प्रायमुपवेक्ष्यामि’ (रा० २। ) अनशनमुद्दिश्यैकत्रकृतासना भविष्यामीत्यर्थः। ‘द्रौपदी यत्र भर्तॄनुपाविशत्’ (भा० आदि० २।३०४)। पतीन् विमताननुमानयितुं तेषां पुरः स्थिरासनाऽभूदित्यर्थः। ‘प्रीतिश्च मनुजव्याघ्र दुर्योधनमुपाविशत्’ (भा० सभा० १३६।११)। उपाविशत्=आविशत्। अत्रार्थे विरलः प्रयोगः। ‘कृच्छ्रेणाल्पाल्पं सशब्दशूलमतिद्रवमति बहु चोपविशन्तं दृष्ट्वा पुरीषवहान्यस्य स्रोतांसि प्रदुष्टानीति विद्यात्’ (चरक० वि० ५।६)। उपविशन्तं निषद्योच्चरन्तम्, मलमुत्सृजन्तम्। ‘तावदर्कोप्युपाविशत्’ (कथा० १२३।१७१)। उपाविशदस्तं यन्नलम्बत, लम्बमानोऽभूत्। ‘बन्धोः क्षीराभिधानस्य प्रविवेशोपवेशनम्’ (राज० ८।६४८)। उपवेशन निवेशनं निकेतनम्। ‘आमोपवेशनं लेपः स्रोतसां स च सर्पति’ (वाग्भट० नि० अ० १३)। आमोपवेशनम् आमस्य वर्चसस्त्याग इत्यर्थः। विष् {उपविष्} विष् (विष्लृ व्याप्तौ)। ‘विश्वं विवेष्टि द्रविणमुप क्षु’ (ऋ० १०।६१।१२)। उपविवेष्टि (=वेवेष्टि) यत्नेन चेष्टया वाऽवाप्नोति। ‘अन्तर्वेदि शाखायाः पर्वाण्यसर्वाणि प्रशात्य मूलतः शाखां परिवास्य (=छित्त्वा) उपवेषं करोति’ (आप० श्रौ० १।२।६।६)। अङ्गारप्रेषणार्थं काष्ठमुपवेष इति समाख्यायत इति रुद्रदत्तः। ‘अधिवृक्षसूर्ये आविःसूर्ये वा धृष्टिरसि ब्रह्म यच्छेत्युपवेषमादाय’ (आप० श्रौ० ६।१।१।२)। उपवेषशब्द उद्घाटनार्थे काष्ठे वर्तत इत्युक्तप्रायं पुरस्तात्। ‘किं शाखाच्छेदनस्योभयं प्रयोजकं शाखा उपवेषश्च। उत शाखा प्रयोजिका उपवेषोऽनुनिष्पादी’ (मी० ४।२।८ शा० भा०)। उक्तोऽर्थः। ‘इत्युपवेषमादाय’ (भा० श्रौ० ६।१०।५)। उपवेषो मन्थदण्डः। वीज् {उपवीज्} वीज् (वीजिर्लौकिक इति स्वामी)। ‘स एष पक्षिभिः पक्षैः शयान उपवीज्यते’ (भा० स्त्री० २४।२४)। उपवीज्यते, आधूयते, वातोऽस्य क्रियते। वृत् {उपवृत्} वृत् (वृतु वर्तने)। ‘उप मा वर्तस्व’ (तै० ब्रा० २।३।१०।३)। मामुपेहीत्यर्थः। ‘सहिता उपवर्तन्ते’ (रा० २।११९।५)। समीपे वर्तन्त इत्यर्थः। ‘स चेदवघ्रायाद् उपवर्तेत वा’ (आश्व० श्रौ० १०।८।३)। उपवर्तेत उपक्रामेत् उपेयात्। ‘पञ्चालराजस्य सुतामधर्मो न चोपवर्तेत न विभ्रमेच्च’ (भा० आदि० १९१।५)। उपवर्तेत स्पृशेत् उपेयात्। ‘उपप्लवो महानस्मानुपावर्तत केशव’ (भा० वन० २०३।३०)। उपावर्तत उपातिष्ठत्। ‘उत्पन्नमिह लोके वै जन्मप्रभृति मानवम्। विविधान्युपवर्तन्ते दुःखानि च सुखानि च’ (भा० शां० २८।१३)॥ उपवर्तन्त उपनमन्ति। ‘नाधर्मेणागमः कश्चिन्मनुष्यानुपवर्तते’ (मनु० १।८०)। तत्र प्रतिवर्तत इति पाठान्तरम्। ‘सर्वां रात्रिमध्ययनं करोषि नेदं पितः सम्यगिवोपवर्तते’ (भा० वन० १३२।१०)। नोपवर्तते न जायते, न सम्पद्यते। ‘क्रममाणं हृषीकेशमुपावर्तन्त सर्वशः’ (हरि० १।४१।९८)। उपावर्तन्त पर्यवृण्वत, पर्यवेष्टयन्त। ‘मुक्त्वा हयान् पाययित्वोपवृत्तान्’ (भा० आदि० १९२)। उपवृत्तान् भ्रमितान्। ‘अथोषस्युपवृत्तायाम्’ (भा० पु० १०।७०।१)। उपवृत्ताऽऽसन्ना। ‘प्रायोपवृत्तचित्तानां शोकोपहतचेतसाम्। परैराधर्षितानां च स्वत एव प्रवेशनम्॥’ उपवृत्तं भ्रान्तम्। नासूचितस्य पात्रस्य प्रवेशः क्वचिदिष्यत इत्यस्यापवादभूतोऽयङ्ग्रन्थः। ‘विपर्याणोपवर्तित–’ (तुरग-) (कथा० ९४।१७)। उपवर्तितो विश्रमितो व्यवस्थापितश्वासः। ‘कालो नरश्रेष्ठ समीपमुपवर्तितुम्’ (रा० ७।१०४।१३)। उपवर्तितमुपगन्तुम्, सान्निध्यमाप्तुम्। ‘राष्ट्रं तु विषयः सोपि युक्तो ग्रामैः शताधिकैरुपवर्तनम्’ (वैजयन्ती)। निगदव्याख्यातम्। ‘नहिवृतिवृषिव्यधिरुचिसहितनिषु क्वौ’ (६।३।११६) इति पूर्वपदस्य दीर्घं शास्ति। तत्र ‘उपावृत्’ इत्येकतमदुदाहरणम्। वेष्ट् {उपवेष्ट्} वेष्ट् (वेष्ट वेष्टने)। ‘अक्तोऽभ्यक्तो वेष्टित्युपवेष्टिती कञ्चुक्युपानही पादुकी’ (आप० १।२।८।२)। कटिप्रदेशो द्वितीयेन वाससा वेष्टितो यस्य स उपवेष्टिती। वै {उपवै} वै (पै ओवै शोषणे)। ‘यस्य नाराशंस उपवायति’ (पञ्च० ब्रा० ब्रा० ९।९।५)। उपवायति उपशुष्यति। ब्रज् {उपब्रज्} ब्रज् (वज व्रज गतौ)। ‘तमिन्द्र उपव्रज्योवाच’ (तै० ब्रा० ३।१०।११।३) उपव्रज्य उपेत्य। व्रतय् {उपव्रतय्} व्रतय् (व्रतय्=व्रत&#43;णिच् भोजने)। तथा च आश्व० श्रौ० २।६।८।३९ सूत्रे प्रयोगः– शक् {उपशक्} शक् (शक्लृ शक्तौ)। ‘शिक्षन्तो नोपशेकिम’ (अथर्व० ६।११४।२)। शक्ता भवितुमिच्छन्तोपि शक्ता नाभूमेत्याह। उपशब्दोऽन्यत्र सामीप्यवचनः, इह तु पर्याप्तिमाह। ‘येन संगच्छा उप मा स शिक्षात्’ (अथर्व० ७।१२।१)। मा शिक्षात् मां वक्तुं समर्थमिच्छत्विति सायणः। शकेः सन्नन्ताल्लेटि रूपमिति च सः। इह यः कश्चित् किञ्चिदाह स सर्वो व्यामोहः। कथमनृषिर्ॠषे र्हृदयं विजानीयात्। ‘वधीर्हि दस्युं धनिनं घनेनँ एकश्चरन्नुपशाकेभिरिन्द्र’ (ऋ० १।३३।४)। उपशाकाः समीपवर्तिनः शक्तिमन्तः सहायाः (मरुतः)। शम् {उपशम्} शम् (शमु उपशमे)। ‘तथायमपि कृतकर्तव्यः सम्प्रति परमुपशमं प्राप्तः’ (प्र० च०)। उपशमो विश्रमः। ‘ग्रन्थिः पाषाणकठिनो यदा नैवोपशाम्यति’ (चरक० चि० २१।१३१)। शाम्यतीत्येवार्थः। शिक्ष् {उपशिक्ष्} शिक्ष् (शिक्ष विद्योपादाने)। ‘राजानमुपशिक्षस्व ज्येष्ठं भ्रातरमीश्वरम्’ (भा० आश्रम० ११।१४)। उपशिक्षस्व उपेत्य शिक्षस्व वेद्यमुपादत्स्वेत्याह। ‘अध्यात्मगतितत्त्वज्ञमुपाशिक्षत यः पुरा’ (भा० शां० ३७।१२)। उक्तोऽर्थः। ‘प्रियेणेवैनौ तद्धाम्ना परोक्षमुपशिक्षति’ (पञ्च० ब्रा० १४।२।४)। सङ्ग्रहेणादत्ते, स्वायत्तं करोति। ‘यद्येनं पुनरुपशिक्षेयुः’ (तै० ब्रा० २।३।२।२)। एनं निराकृतं पुरुषं यदि पुनरपि स्वीकुर्युरित्यर्थः। ‘समाधिनोपशिक्षन्तो ब्रह्मलोकं सनातनम्’ (भा० अनु० ९३।२३)। इहोदाहृतिषु शिक्षतिरुपादानमात्रे वर्तते। ‘एवं मयाऽस्त्राण्युपशिक्षितानि शक्राच्च वाताच्च शिवाच्च साक्षात्’ (भा० वन० १६५।१२)। उपशिक्षितानि उपसद्य शिक्षितानि। शी {उपशी} शी (शीङ् स्वप्ने)। ‘ऐतस्मात्कालादुपशेते’ (श० ब्रा० ४।२।४।५)। ध्रुवो ग्रह एतावन्तं कालमवस्थितो भवतीत्याह। ‘उत्तरतो हि स्त्री पुमांसमुपशेते’ (श० ब्रा० १।१।१।२०)। समीपे वामतः शेत इत्यर्थः। ‘गतासुमेतमुप शेष एहि’ (ऋ० १०।१८।८)। ‘सुकन्ये कमिमं जीर्णि कृत्यारूपमुपशेषऽआवामनुप्रेहीति’ (श० ब्रा० ४।१।५।९)। ‘स्वर्गे लोकेऽप्सरस एनं जाया भूत्वोपशेरते’ (भाष्ये )। ‘यदात्मन्युपशेते, सात्म्यार्थो ह्युपशयार्थः’ (चरक० वि० १।२३)। निगदव्याख्यातम्। ‘कीदृशं भोजनं युष्माकमुपशेते’ (अवदा० मैत्री० जा०)। उपशेते सात्म्यमनुकूलं भवतीत्यर्थः। ‘आप उपशेरते उष्णाश्च शीताश्च’ (भा० गृ० २।१९)। ‘अग्नीनुपशयानस्य राज्ञः’ (भा० अनु० ७।९)। समीपे शयानस्य। ‘निदानं पूर्वरूपाणि रूपाण्युपशयस्तथा। सम्प्राप्तिश्चेति विज्ञानं रोगाणां पञ्चधा स्मृतम्॥ उपशयः पुनर्हेतुव्याधिविपरीतानां विपरीतार्थकारिणामौषधाहारविहाराणामुपयोगः सुखानुबन्धः’ (चरक० नि० १।९)। निगदव्याख्यातम्। ‘शीतद्वेषानुपशयौ’ (अष्टाङ्ग० निदान० १६।२३)। असुखानुबन्ध उपशय इति हृदयबोधिका। ‘निदानोक्तानुपशयो विपरीतोपशायिता’ (वाग्भट० नि० अ० २)। विकारवर्धकोऽर्थोऽनुपशयः। ‘हन्ति नोपशयस्थो पि शयालुर्मृगयुर्मृगान्’ (शिशु० २।८०)। अथोपशयः स्थाने यत्र स्थित्वा हि लुब्धकाः। ‘गूढात्मानो मृगान्घ्नन्ति’ (नानार्थार्णव० )। ‘तान्देवा उपशयेनैवापानुदन्’ (तै० सं० ६।६।४।१७)। उपशयो यूपः। तस्माद् यूपैकादशिनी भवति। ‘द्वादश उपशयो भवति वितष्टः’ (श० ब्रा० ३।७।२।१)। उपशयो यूपविशेषो यः समीपे उपयोगाय क्लृप्तो भवत्यनुच्छ्रितः। ‘तस्मिन्नितरौ प्राञ्चावुपशयौ निदधाति’ (सत्या० श्रौ० २४।२।१०)। उपशयौ शयानौ। ‘मृदमुपशयां निदधाति’ (का० श्रौ० १६।४।७)। उखां क्रियमाणामुपशेते अतिरिच्यत इत्युपशया। ‘अथोपशयायै पिण्डं परिशिनष्टि प्रायश्चित्तिभ्यः’ (श० ब्रा० ६।५।३।७)। इहाप्युपशयेति मृदो विशेषणम्। ‘गुदाऽउपशयानि’ (श० ब्रा० १२।९।१।३)। उपशयानि=उपपात्राणि। इहोपशयं नपुंसकम्। ‘निशोपशायः कर्तव्यः’ (भट्टि० ७।४१)। ‘व्युपयोः शेतेः पर्याये’ (३।३।३९)। इति घञि रूपम्। पर्यायेण समीपे शयनमुपशायः (रक्षार्थम्)। ‘रावणस्योपशायिन्यो ददर्श हरिसत्तमः’ (रा० ५।६।२९)। उपशायिन्यः=उपशायिनीः। पर्यायेण शयनस्थानरक्षिका इत्यर्थः। ‘पूर्वोत्थायी चरमं चोपशायी’ (भा० आदि० ९१।२)। चरममुपशायी=जघन्यसंवेशी। ‘वाताच्छूलाङ्गसादौ च जृम्भा स्निग्धोपशायिता’ (का० सं० खिल० अम्लपित्त० श्लो० १६)। शुष् {उपशुष्} शुष् (शुष शोषणे)। ‘यदेवास्य शयानस्योपशुष्यति तदेवास्यैतेनाप्याययति’ (तै० सं० ३।१।१०।३)। ‘शरीराण्युपशोषयन्’ (हरि० १।२३।२)। उपशब्दः सामीप्ये वर्तमानः क्रियाया असाकल्यमाह। श्रि {उपश्रि} श्रि (श्रिञ् सेवायाम्)। ‘उच्छ्वञ्चमाना पृथिवी सु तिष्ठतु सहस्रं मित उप हि श्रयन्ताम्’ (ऋ० १०।१८।१२)। प्रक्षिप्ताः पांसव एनमुपसेवन्ताम्, संपरिवार्य तिष्ठन्त्वित्यर्थः। ‘मध्यमे परिधाऽ उपश्रयति’ (श० ब्रा० १४।२।२।३२)। मध्यमं परिधिमुपाश्रित्य निदधाति। ‘यथा शकुनिः सूत्रेण प्रबद्धो दिशं दिशं पतित्वाऽन्यत्रायतनमलब्ध्वा बन्धनमेवोपश्रयते’ (छां० उ० ८।८।२)। उपश्रयत उपलीयते विश्रमाय। ‘वक्षःसु रुक्मा उपशिश्रियाणाः’ (ऋ० ७।५६।१३)। निबिडबद्धान् स्वर्णालङ्कारान्धारयन्तः। मरुतो विशिष्यन्ते। ‘तथैवोपश्रिता दैवी बुद्धिर्बुद्धिमतां वा’ (भा० शां० ४५।१८)। ‘उद्गीथ उपश्रीः’ (कौषी० ब्रा० उ० १।५)। परिधानस्योपरि दृढबद्धं परिधानान्तरमुपश्रीरुच्यते। श्रु {उपश्रु} श्रु (श्रु श्रवणे)। ‘उप ब्रह्माणि शृणव इमा नः’ (ऋ० ६।४०।४)। उपशृणव उपशृणु, उपेत्य शृणु। ‘देवा वै ब्रह्मन्नवदन्त। तत्पर्ण उपाशृणोत्’ (तै० ब्रा० १।१।३।११)। उपाशृणोत् समीपेऽवस्थायाशृणोदित्यर्थः। ‘कुमारं जातं संवदन्त उप वै शुश्रूषते नि वै ध्यायतीति’ (ऐ० ब्रा० ३।१।२)। ‘तदु ह जानश्रुतिः पौत्रायण उपशुश्राव’ (छां० उ० ४।१।५)। उपशुश्रुवान् श्रुतवान्। उपशब्दो विशेषकृन्न। ‘उपशुश्रुवान्कौत्सः पाणिनिम्’ (पा० ३।२।१०८ सूत्रे वृत्तौ)। पाणिनिमुपेत्य शिष्यवद्भावेन शास्त्रं श्रुतवानित्यर्थः। ‘यन्मयोक्तमिदं वाक्यं युष्माभिश्चाप्युपश्रुतम्’ (भा० आश्व० ९०।१९)। उपश्रुतमवहितं श्रुतम्। ‘अथा न इन्द्र सोमपा गिरामुपश्रुतिं चर’ (ऋ० १।१०।३)। अस्मत्कृतानां त्वत्स्तुतीनामेकमनाः श्रवणं कुरु। ‘सुश्रुतिश्च मोपश्रुतिश्च मा हासिष्टाम्’ (अथर्व० १६।२।५)। उपश्रुतिः सावधानं श्रवणम्। ‘पतिव्रतात्वात्सत्येन सोपश्रुतिमथाकरोत्’ (भा० उ० १३।२६)। सन्देहनिर्णायिका देवी उपश्रुतिः। ‘नक्तं निर्गत्य यत्किञ्चिच्छुभाशुभकरं वचः। श्रूयते तद्विदुर्धीराः देवप्रश्नमुपश्रुतिम्॥ नोपश्रुतिं कटुकां नोत मुक्ताम्’ (भा० उ० ३०।५)। उपश्रुतिर्वार्ता। ‘यथा त्रयाणां वर्णानां संख्यातोपश्रुतिः पुरा। राजधर्मेष्वनुमता लोकाः सुचरितैः सह’ (भा० शां० ६४।६)॥ उपश्रुतिरन्तर्भावः। ‘उपश्रुत्य वचो राज्ञः स दूतान्प्राहिणोत्तदा’ (भा० सभा० ३३।४०)। उपश्रुत्य=श्रुत्वा संनिहितः श्रोता संनिहितश्च वक्तेति गम्यते। ‘तस्य मेऽयमग्निरुपद्रप्टा वायुरुपश्रोता।’ (ऐ० ब्रा० ७।२४)। स्पष्टोऽर्थः। ‘उप नः सूनवो गिरः शृण्वन्त्वमृतस्य ये’ (वा० सं० ३३।७७)। उपशृण्वन्तु समीपमेत्य शृण्वन्तु। श्लिष् {उपश्लिष्} श्लिष् (श्लिष आलिङ्गने )। ‘उपाश्लिषज्जतु काष्ठम्’ (पा० ३।१।४६ सूत्रे भाष्ये)। संलग्नमभूदित्यर्थः। ‘तदुपश्लेषय शरं यावन्निरूपयामि’ (विक्रम० ५)। उपश्लेषय उपनय, मदन्तिकं नयेत्यर्थः। ‘एकादश कार्षापणा उपश्लिष्टा अस्मिञ्छते एकादशं शतम्’ (पा० ५।२।४५ सूत्रे भाष्ये)। उपश्लिष्टा युक्ताः। ‘तथैवाध्वन्यवेषेण सोपश्लिष्य जनार्दनम्। प्रत्यग्रवनमालेन वक्षसाऽभिविराजता’ (हरि० २।४६।५६)। उपश्लिष्य परिश्लिष्य आश्लिष्य। ‘अचिरोपसम्पत्तिरचिरोपश्लेषः।’ (पा० ६।२।५६ सूत्रे वृत्तौ)। श्लोक् {उपश्लोक्} श्लोक् (श्लोकृ सङ्घाते सङ्घातो ग्रन्थः)। ‘उपश्लोक्यस्य माहात्म्यादुज्ज्वलाः काव्यसम्पदः’ (भा० काव्या० )। उपश्लोक्यः स्तुत्यः कीर्त्यः। श्वस् {उपश्वस्} श्वस् (श्वस प्राणने)। ‘उपश्वासय पृथिवीमुत द्याम्’ (हे दुन्दुभे) (अथर्व० ६।१२६।१)। उपश्वसितामुच्छ्वसितामापूरितां कुरु। सद् {उपसद्} सद् (षद्लृ विशरणगत्यवसादनेषु)। ‘गीर्भिर्गृणन्तो नमसोप सेदिम’ (ऋ० ५।८।४)। उपसेदिम उपसीदामः, उपसन्ना भवामः। ‘सुप्रजसस्त्वा वयं सुपत्नीरुप सेदिम’ (तै० सं० १।१।१०)। त्वा गार्हपत्याग्निम्। ‘जीवा जीवन्तीरुप वः सदेम’ (अथर्व० ३।१३।६)। उपसदेम उपसीदेम उपगच्छेम। ‘अथ हैनं प्रस्तोतोपससाद’ (छां० उ० १।११।४)। ‘आकल्पसाधनैस्तैस्तैरुपसेदुः प्रसाधकाः’ (रघु० १७।२२)। उक्तोऽर्थः। ‘तं त्वा…प्रजावन्त उपसदेम सर्वे’ (अथर्व० ७।७८।४)। उपसदेम परिचरेम। ‘भद्रं पश्यन्त उप सेदुरग्रे तपो दीक्षामृषयः सुवर्विदः’ (तै० सं० ५।७।४।६)। उपसेदुरुपासाञ्चक्रिरे। ‘पितरो वात्र पूर्व उपसीदन्ति’ (जै० ब्रा० १।७४)। उपसीदन्ति निषीदन्ति। ‘न चेदुपसीदेत्’ (सत्या० श्रौ० २६।२।३५)। उक्तोऽर्थः। ‘इहोपसीदतु भवान्’ (त्रिपुरदाहे)। उक्तचर एवार्थः। लौकिके साहित्ये ऽ त्रार्थे विरलः प्रयोगः। ‘यथागारं दृढस्थूणं जीर्णं भूत्वोपसीदति’ (रा० २।१०५।१८)। उपसीदति अवसीदति विशीर्यते नश्यति। अयमेवार्थ उत्तरार्धे तथा ऽवसीदन्तीति श्रवणात्। ‘ये यजामह इत्युपासदत्’ (तै० सं० १।६।११)। उपसीदति, उपैतीत्यर्थः। ‘द्वन्द्वं पात्राण्युपसादयति’ (श० ब्रा० १४।१।३।१)। उपसादयति समीपे स्थापयति। ‘प्रोक्षणीरासादयेध्मं बर्हिरुपसादय’ (श० ब्रा० १।२।५।२१)। उक्तोऽर्थः। ‘यदहोष्यन्नुपसादयेत्। यथाऽन्यस्मा उपनिधाय। अन्यस्मै प्रयच्छति। तादृगेव तत्’ (आप० श्रौ० २।५।१०)। ‘तदुत्तरेणाहवनीयमुपसादयन्ति’ (श० ब्रा० ३।६।३।१३)। ‘इत्युद्गृह्यापरेणाहवनीयं बर्हिष्युपसादयति’ (भा० श्रौ० ६।१२।३)। ‘अथोलूखलमुसले प्रक्षाल्य शूर्पं च पश्चादग्नेः प्रागग्रान्दर्भानास्तीर्योपसादयति।’ उक्तोऽर्थः। ‘संवत्सरे पर्यागते एताभिरेवोपसादयेत्’ (तै० सं० १।६।१०।३)। उपसादयेत् अधिश्रयेत्। ‘उपसन्नो होता प्रातरनुवाकमनुवक्ष्यन्भवति’ (श० ब्रा० ३।९।३।७)। उपसन्नोऽन्तिकस्थः। ‘विश्वास्यैवोपसन्नार्थो वशे कृत्वा रिपुः प्रभो’ ( भा० शां० १०३।१३)। उपसन्नार्थः=लम्भितार्थः कृतः। ‘ब्रवीतु भगवांस्तन्मे उपसन्नोऽस्म्यधीहि भोः’ (भा० शां० २८७।११)। उपसन्नः शिष्यभावेनोपेतः। ‘नानुपसन्नाय’ (निर्ब्रूयात्) (नि० २।३।६)। उपसन्नो विधिवत्प्राप्तः, शिष्यवृत्तिमास्थितः। ‘उपसन्ने त्वहोरात्रम्’ (गो० गृ० ३।३।२७)। विशेषणमहिम्ना विशेष्यलाभः, यथा सागराम्बरेत्यत्र। शिष्य इत्यर्थः। ‘कथं च निस्तरेमास्मात्कृच्छ्राद्दैवोपसादितात्’ (भा० वन० २६३।४०)। उपसादितात्=उपनमितात्, प्रापितात्। ‘आत्मानं शरीरमुपहारं हविष्यमुपाहरत् उपसादितवान्’ (भा० ७।५२ इत्यत्र नीलकण्ठः)। ‘य आङ्गिरसो नमसोपसद्यः’ (ऋ० १०।४७।६)। उपसद्य उपसन्न उपगतः (देवान्)। ‘धन्योऽस्म्यनुगृहीतोस्मि यस्य मे मुनिपुङ्गव। यज्ञोपसदनं ब्रह्मन्प्राप्तोसि मुनिभिः सह’ (रा० १।५०।१४)॥ यज्ञोपसदनं देवयजनमिति कतकः। यज्ञस्थानमिति यावत्। ‘तत्रोपसदनं चक्रे दोणस्येष्वस्त्रकर्मणि’ (भा० वन० १७१६९) द्रोणमुपसेदिवानित्यर्थः। ‘अशितास्त उपसदः’ (सन्तु) (अथर्व० ६।१४२।३)। उपसद उपसत्तारः, उपगन्तारः। ‘इमां मे अग्ने समिधमिमामुपसदं वनेः’ (ऋ० २।६।१)। उपसदमुपसदनसाधनामाहुतिम्। ’ ते देवा अब्रुवन् उपसद उपायामोपसदा वै महापुरं जयन्तीति’ (श० ब्रा० ३।४।४।४)। उपसद्रोधः परिवेष्टनम्। ‘अग्निर्नेतेत्याग्नेयी प्रथमोपसत्’ (ऐ० ब्रा० ३।१८)। उपसद् आहुतिः। ‘प्रकामोद्यायोपसदम्’ (वा० सं० ३०।९)। उपसीदति समीपे तिष्ठति, तम्। उदीक्षमाणमित्यर्थः। ‘उपसत्ता वर्धतां ते अनिष्टृतः’ (अथर्व० ७।८७।३)। उपसत्ता उपसदनशीलः परिचारकः। अनिष्टृतः=अनिस्तृतः=अहिंसितः। ‘मा ते रिषन्नुपसत्तारो अग्ने’ (अथर्व० २।६।२)। उक्तोऽर्थः। ‘मा ते रिषन्नुपसत्तारो गृहाणाम्’ (अथर्व० ३।१२।६)। उपसत्तारो निवसन्तः। ‘परिचरिता भवति परिचरन्नुपसत्ता’ (छा० उ० ७।८।१)। उपसत्ता गुरोः सामीप्यस्य लब्धा। ‘देवानां सख्यमुप सेदिमा वयम्’ (वा० सं० २५।१५)। उपसेदिम प्राप्नुयाम। ‘य आसुतं कुर्वते यथा दुग्धामुपसीदेदेवं तत्’ (पञ्च० ब्रा० ४।४।११)। उपसीदेत् उपविशेत्। सिच् {उपसिच्} सिच् (षिच क्षरणे)। ‘तद्यथा जरत्कक्षमग्निनोपदीप्य तमद्भिरुपसिञ्चेत्’ (जै० ब्रा० २।१३७)। उपसिञ्चेत् आर्द्रयेत्। ‘शुनासीराविमां वाचं… पयः। तेनेमामुपसिञ्चतम्’ (ऋ० ४।५७।५)। उपसिञ्चतमुपेत्य सिञ्चतमिति महेश्वरः। उपसिञ्चतमार्द्री कुरुतम् इत्यन्ये। ‘व्यञ्जनैरुपसिक्ते’ (पा० ४।४।२६)। दध्नोपसिक्तं दाधिकम् इति वृत्तिः। उक्तोऽर्थः। ‘दुहन्त्यूधरुपसेचनाय’ (ऋ० १०।७६।७)। उपसेचनाय क्षरणाय। ‘त्रयः कोशास उपसेचनासः’ (ऋ० ७।१०१।४)। उपसेचनास उपसेक्तार इति सायणः। उपसेचनसाधनानि खजाका दर्व्यो वेत्यन्ये। ‘ऋतं हस्तावनेजनं कुल्योपसेचनम्’ (अथर्व० ११।३।१३)। उपसेचनं मिश्रणसाधनम्। ‘वेति त्वमुपसेचनी’ (ऋ० १०।२१।२)। उपरिक्षरणशीला ऽऽहुतिः। रसमयं हविरिति यावत्। ‘मृत्युर्यस्योपसेचनम्’ (कठोप० २।२५)। उपसेचनं व्यञ्जनम्। सिध् {उपसिध्} सिध् (षिधु संराद्धौ)। ‘अथ यदस्यान्नमुपसिद्धं स्यात्’ (गो० गृ० १।९।४)। उपसिद्धं समीपे सिद्धम्। सृ {उपसृ} सृ (सृ गतौ)। ‘भृगुर्वै वारुणिर्वरुणं पितरमुपससार’ (तै० उ० ३।१)। उपससार=उपजगाम। ‘अथ खल्वाशीः समृद्धिरुपसरणानीत्युपासीत’ (छां० उ० १।३।८)। उपसरणानि उपगन्तव्यानि ध्येयानीति शङ्करः। ‘प्रजने सर्तेः’ (पा० ३।३।७१) इत्यपं विधत्ते घञोऽपवादम्। गवामुपसर इति चोदाहरणं वृत्तौ स्थितम्। प्रजनं (प्रजनः?) प्रथमं गर्भग्रहणम्। स्त्रीगवीषु पुङ्गवानां गर्भाधानाय प्रथममुपसरणमुच्यते। ‘उपसर्या काल्या प्रजने’ (पा० ३।१।१०४)। प्रजने प्राप्तकाला गौरुपसर्योच्यते। उपसार्येति प्राप्त उपसर्येति निपातनम्। ‘यस्तूर्ध्वमधो वा भेषजवेगं प्रवृत्तमज्ञात्वा विनिहन्ति तस्योपसरणं हृदि कुर्वन्ति दोषाः’ (सुश्रुत० २।१९५।१)। ‘यं वै नेदिष्ठमुपसर्तव्यानां मन्येत तमुपधावेत्’ (श० ब्रा० १।६।२।११)। उपसर्तव्यः साहाय्यलाभायोपेयः। सृज् {उपसृज्} सृज् (सृज विसर्गे)। ‘तदेतत् स्रोतसां प्रकृतिभूतत्वान्न विकारैरुपसृज्यते शरीरम्’ (चरक० वि० ५।७)। नोपसृज्यते न सम्बध्यते। ‘तत्रौपसर्गिको नाम यः पूर्वोत्पन्नं व्याधिं जघन्यकालजातो व्याधिरुपसृजति स तन्मूल एवोपद्रवसंज्ञकः’ (सुश्रुत० सू० अ० ३५)। उपसृजति तेन सम्बद्धस्तस्योपरि जायते। ‘एवम् खल्वेता देवताः पाप्मभिरुपासृजन्’ (श० ब्रा० १४।४।१।७)। उपासृजन् अयुञ्जन्। ‘पापानुगास्तु पापास्ताः पतीनुपसृजन्त्युत’ (भा० वन० २३३।१७)। दोषेर्योजयन्तीत्यर्थः। ‘वत्सो न मातुरुप सर्ज्यूधनि’ (ऋ० ९।६९।१)। उपसर्जि उपासर्जि प्रतिधीयते संसृज्यते। ‘दक्षिणत उपसृजति’ (तै० ब्रा० २।१।८।१)। दक्षिणपार्श्वे वत्सं सम्बध्नातीत्युक्तं भवति। ‘उपसृजन्तीत्युपसर्गाः’ (पा० १।४।३८) इत्यत्र पदमञ्जरी। संबध्नन्तीत्यर्थ इति च सा। उपसृज्यते नियुज्यत इत्युपसर्जनम् इति द्वे अप्रधानोपसर्जने इत्यमरव्याख्यायां स्वामी। ‘महानाम्नीनां पञ्चाक्षरानुपसर्गानुपसृजत्येकादशाक्षरेषु पादेषु’ (ऐ० ब्रा० ४।४)। उपसृजति अभ्युच्चिनोति, आवपति। ‘आत्मा वै पञ्चविंशः। प्रजा पशव उपसर्गः। प्रजयैतत् पशुभिः प्रेष्यैरन्नाद्येनेत्यात्मानमुपसृजने’ (शां० ब्रा० १७।१)। ‘महानाम्नीनामुपसर्गानुपसृजति’ (ऐ० ब्रा० ४।४)। अतिच्छन्दसामनुष्टुप्त्वसम्पादनाय मेलनं करोतीत्यर्थः। ‘अपो देवीरुपसृज मधुमतीः’ (वा० सं० ११।३८)। उपसृज निक्षिपेत्युवटः। आसिञ्चास्मिन्खननप्रदेश इति च महीधरः। ‘स आसामेष प्रथमभक्षः सोमस्य राज्ञो यन्निग्राभ्याभिरुपसृजति’ (श० ब्रा० ३।९।४।१५)। निग्राभ्या जलानि सोमस्योपर्यासिञ्चतीत्यर्थः। ‘त्रिभिरप उपसृजंति’ (श० ब्रा० ६।५।१।१२)। उपसृजति उपर्यासिञ्चति, प्रोक्षति, अभ्युक्षति। ‘ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः’ (ऋ० २।१।१६)। उपसृजन्ति अतिसृजन्ति दाशन्ते ददति। ‘उपसृजन्धरुणं मात्रे धरुणो मातरं धयन्’ (वा० सं० ८।५१)। मातुः पृथिव्या धारयितारमग्निमुपसृजन्समीपं प्रापयन्। ‘राजानं वा एताभिरुपस्रक्ष्यन्भवति’ (श० ब्रा० ३।९।३।२६)। उपस्रक्ष्यन् अभिषेक्ष्यन्। ‘क्रुधद्रुहोरुपसृष्टयोः कर्म’ (पा० १।४।३८)। उपसृष्टयोरुपसर्गेण सम्बद्धयोः। ‘हुत उपसृष्टां प्रब्रूतादित्याह।’ (अध्वर्युरिति शेषः) (का० श्रौ० ४।२।१८)। उपसृष्टा वत्सेन संगता। ‘यस्याग्निहोत्री व्युपसृष्टा निषीदति’ (तै० ब्रा० १।४।३।२)। ‘उपसृष्टा गावो वसन्ति’ (तां रात्रिम्) (लौ० गृ० ५८।७)। उक्तोऽर्थः। ‘स होवाच। गौतम का तेऽग्निहोत्री को वत्सः किमुपसृष्टा’ (श० ब्रा० ११।५।३।२)। गोर्वत्सेन योजनं दोहनाङ्गभूतं किम् इत्यर्थः। ‘दृष्ट्वा दुर्बलमामपात्रसदृशं मृत्यूपसृष्टं जगत्’ (सौन्दर० ८।३२)। मृत्यूपसृष्टं मृत्युसम्बद्धं मृत्युनाऽऽक्रान्तम्। ‘रोगोपसृष्टतनुः’ (रघु० ८।९४)। रोगैर्व्याप्ता तनुर्यस्य सः।* ‘त्याज्यं सुखं विषयसंगमजन्म पुंसाम्। दुःखोपसृष्टमिति मूर्खविचारणैषा’ (प्र० च० २।२३)॥ उपसृष्टं संसृष्टं संभिन्नं सम्मिश्रितं सम्पृक्तम्। ‘त्यजेत्तद्राष्ट्रमासन्नमुपसृष्टमिवामिषम्’ (भा० शां० २८७।५२)। विषेण सम्पृक्तमित्यर्थः। ‘नोपसृष्टेऽन्त्यजैर्नृभिः’ (मनु० ४।६१)। उपसृष्टे सम्बद्ध उपतप्ते वेति मेधातिथिः। उपद्रुत इति कुल्लूकः। ‘तेनोपसृष्टो यस्तस्य लक्षणानि निबोधत’ (याज्ञ० १।२७२)। तेन विनायकेन गृहीतः, आविष्टः। ‘ततो भूतोपसृष्टेव वेपमाना पुनः पुनः’ (रा० २।६०।१)। भूतोपसृष्टा भूताविष्टा वेतालोपहता। ‘दैवोपसृष्टः पुरुषो यत्कर्म कुरुते क्वचित्’ (भा० द्रोण० १५२।२६)। दैवोपसृष्टः=दुर्दैवग्रस्तः। ‘त्वया कालोपसृष्टेन’ (भा० शल्य० ६३।४६)। उक्तोर्थः। ‘उपसृष्टः परेणेति मूर्छितः’ (भा० पु० १०।७६।३३)। उपसृष्टः प्रहृतः। अन्यत्र दुर्लभोऽर्थः। ‘उपसृष्टं परित्रातुं शक्ता रामेण संयुगे’ (रा० ६।९४।२७)। उपसृष्टमुपद्रुतमिति गोविन्दराजः। हन्तुमारब्धमिति तु तिलककारः। स चार्थिकोऽर्थः। ‘महाश्वासोपसृष्टस्तु क्षिप्रमेव विपद्यते’ (चरक० चि०)। उपसृष्टो युक्तः। ‘तस्मादपि पृष्ठत उपसृष्टो मनसा विजानाति’ (श० ब्रा० १४।४।३।९)। उपसृष्टः स्पृष्टः। ‘निरुपसृष्टाभिप्रेतार्थसिद्धिहेतुर्मङ्गलम्’ (तै० सं० १।८।१६) इत्यत्र भाष्ये भट्टभास्करः। निरुपसृष्टाऽनन्तराया। ‘अनाहूतोपमृष्टानामनाहूतोपजल्पिनाम्। ये लोकांस्तान्हतः कर्ण मया त्वं प्रतिपत्स्यसे’ (भा० आदि० १३६।१८)॥ उपसृष्टानामुपागतानाम्। ‘तक्षकादात्मनो मृत्युं द्विजपुत्रोपसर्जितात्।’ (भा० पु० १।१२।२७)। उपसर्जितात् प्रेरितात्। ‘न चैव व्यालमृगानुविचरितमरण्यवनमवगाढेन यत्र क्वचिदुपसृज्य तुरगवरं विश्रम्यते’ (अवदा०)। उपसृज्य बद्ध्वा। ‘सापि व्यालोक्य दुहिता सहसैवोपसृज्य तम्’ (बृ० क० म० वे० ३, श्लो० २१९)। उपसृज्य=उपगम्य। ‘निपाताश्चादयो ज्ञेयाः प्रादयस्तूपसर्गकाः’ (नि० १।३ इत्यत्र दुर्ग)। ‘ते समाधावुपसर्गा व्युत्थाने सिद्धयः’ (यो० सू० ३।३७ भाष्ये)। उपसर्गा अन्तरायाः। ‘देवि महामोहो योगोपसर्गैः सह न ज्ञायते क्व निलीनस्तिष्ठति’ (प्र० च० ५)। योगोपसर्गा योगे विघ्नाः योगस्य परिपन्थिनः कामक्रोधादयः। ‘प्रतिभामुपसर्गांश्चाप्युपसंगृह्य योगतः’ (यो० वा०)। उपसर्गा दिव्याङ्गनासङ्गादयः। ‘प्रशमिताशेषोपसर्गाः प्रजाः’ (रत्ना० १।१०)। उपसर्गा आपदः। ‘देशोपसर्गाः शमु नो भवन्तु’ (अथर्व० १९।९।९)। उपसर्गा ईतयः। अजन्यं क्लीबमुत्पात उपसर्गः समं त्रयमित्यमरः। ‘उपसर्गेण तुरगाः करभाश्च क्षयं गताः’ (राज० ८।६५९)। उपसर्गेण रोगेण। ‘क्षीणं हन्युश्चोपसर्गाः प्रभूताः’ (सुश्रुते)। पूर्वकालोत्पन्नस्य रोगस्योपरि जातं रोगान्तरमुपसर्गः। सोपसर्गं तु यद्वाक्यमायतीहितमुच्यते। ‘नाभिनन्दति तद्राजा मानार्हो मानवर्जितम्’ (रा० ३।४४।११)। उपसर्गो दुःखम्, व्यथा। ‘सोपसर्गं वो नक्षत्रम्।’ उक्तोऽर्थः।** ‘रामलक्ष्मणयोश्चैव विवासाद् वासवोपमम्। आपेद उपसर्गस्तं तमः सूर्यमिवासुरम्’ (रा० २।६३।२)॥ उपसर्ग उपप्लवः। शोक इति यावत्। तं दशरथम्। ‘अनुभूतोपसर्गो वा मनसो वाप्युपद्रवः’ (रा० १।१२।२)। अनुभूतोपसर्गोऽनुभूतस्य नाशः। सुषप्तिरिति यावत्। ‘महानाम्नीनामुपसर्गानुपसृजति’ (ऐ० ब्रा० ४।४)। उपसर्गोऽभ्युच्चयः, आवापः। शत्रुः शदेः शासते र्वा शृणाते र्वा श्वसतेः सीदते र्वा। ‘उपसर्गाद् बहुधा सीदतेश्च’ (भा० कर्ण० ४२।३२-३३)॥ उपसर्गादुपसर्जनाद् दन्त्यस्य स्थाने तालव्यस्मेति तत्र नीलकण्ठः। इहोपसर्गो विपरिणामः। ‘ज्योतिषां चोपसर्जने’ (मनु० ४।१०५)। सूर्यचन्द्रतारागणानामुपसर्जन उपसर्गे उपरागादावुपद्रवे। ‘माया विभेदानुपसर्जनानि’ (भा० शां० १०३।४१)। परस्परमितरेषां शत्रूणामुत्थापनादीनि। ‘अयादानांशुनिवपनोपसर्जन–’ (का० श्रौ० १२।५।९)। निग्राभ्याभिर्न्युप्तस्य सोमस्याभिषवार्थमार्द्रीकरणमुपसर्जनम्। ‘वैवर्ण्योपसर्जनं चाङ्गानाम्’ (सुश्रुत० १।३२।२)। उपसर्जनं तद्भावापत्तिः। वैवर्ण्यावसादनं चाङ्गानामिति पाठान्तरम्। ‘अथैक उपसर्जनीभिरैति’ (श० ब्रा० १।२।२।६)। ‘उपसर्जनीरधिश्रयति’ (का० श्रौ० २।५।१)। उपसर्जनीः पिष्टसंयवनार्था अपः। ‘उप सर्प मातरं भूमिमेतामुरुव्यचसं पृथिवीं सुषेवाम्। ऊर्णम्रदाः पृथिवी दक्षिणावतः’ (अथर्व० १८।३।४९)। उपसर्प=उपेहि। ‘उपसर्पणाशक्तावासनमधः’ (का० श्रौ० २५।६।११)। उपसर्पमिहाग्नेः समीपेऽ वस्थितिः। ‘एकमेव दहत्यग्निर्नरं दुरुपसर्पिणम्’ (मनु० ७।९)। योऽग्नेरतिसमीपमनवहितः सन्नुपसर्पति तं दुरुपसर्पिणम्। सेव् {उपसेव्} सेव् (षेवृ सेवने)। ‘एवमतन्द्रितस्त्रींश्चतुरो वा मासान् क्रियापथमुपसेवेत’ (सुश्रुत० चि० ५।२८)। उपसेवेत शीलयेत्। ‘ततः स्थितेषु तेष्वत्र नानाभोगोपसेविषु’ (कथा० ४४।११६)। नाना पृथग्विधान् भोगान्भुञ्जानेष्वित्यर्थः। ‘चन्दनेन महार्हेण यस्याङ्गमुपसेवितम्। मलेन तस्याङ्गमिद कथमार्यस्य सेव्यते’ (रा० २।९९।३५)॥ उपसेवितं सुरभीकृतम्। वास उपसेवायामिति चुरादिषु पठ्यते। तत्र उपसेवा सुगन्धीकरणमाहेति मुक्तसंशयम्। स्तम्भ् {उपस्तम्भ्} स्तम्भ् (स्तम्भु सौत्रो रोधने)। ‘इमे मयूखा उप तस्तभुर्दिवम्’ (अथर्व० १०।७।४४)। उपस्तभ्नन्तीत्यर्थः। ‘उप द्यामृष्वो बृहद् इन्द्र स्तभायः’ (ऋ० ६।१७।७)। उपस्तभायः=उपस्तभ्नासि, अवलम्बसे। यथा निरालम्बा सती द्यौर्नाधः पतति तथा तां धारयसीत्यर्थः। ‘यथा वृषो वृषदर्शन उत्कटमुपष्टम्भं करोति’ (सां० का० १३ गौडपाद०)। स्तॄ {उपस्तॄ} स्तॄ (स्तॄञ् आच्छादने)। ‘यस्य वेदिरुपस्तीर्णा तस्य लोका यथा मम’ (भा० शां० ९८।३०) उपस्तीर्णा कुशैरास्तीर्णा। ‘तं वै सदा कामचरमनुपस्तीर्णशायिनम्’ (भा० शां० १७६।१३)। शय्याहीनो भूतले यः शेते तच्छीलः। ‘अनुत्तरीयवसनमनुपस्तीर्णशायिनम्। बाहूपधानं शाम्यन्तं तं देवा ब्राह्मणं विदुः’ (भा० शां० २६९।३०)॥ उक्तोऽर्थः। ‘इयं कुसुमसङ्घातैरुपस्तीर्णा’ (रा० ४।१।८९)। उपस्तीर्णा व्याप्ता। ‘आवसथं दद्यादुपरिशय्यामुपस्तरणमुपधानं सावस्तरणमभ्यञ्जनं चेति’ (आप० ध० २।३।६।१५)। उपस्तरणं तूलिका। अवस्तरणमुपरिपटः। ‘निवेशनं पुनर्नवीकृत्य लेपनास्तरणोपस्तरणैः’ (आश्व० गृ० २।३।३)। उपस्तरणं भूमेः समीकरणमिति नारायणो वृत्तिकारः। ‘शुक्रादुपस्तरणाभिधारणे’ (का० श्रौ० ९।९।२२)। शुक्राद् द्रोणकलशस्थात् सोमादुन्नीय उपस्तरणं विकरणम्, अभितः प्रक्षेपः। स्था {उपस्था} स्था (ष्ठा गतिनिवृत्तौ)। ‘अन्योन्यमुपतिष्ठन्ति रायः’ (ऋ० १०।११७।५)। अन्यमन्यं संचरन्ति। इत्वर्यो भवन्तीत्यर्थः। ‘मूलपुरुषावसाने सम्पदः परमुपतिष्ठन्ति’ (शा० ६)। परं संक्रामन्तीत्यर्थः। ‘गङ्गा यमुनामुपतिष्ठते’ (पा० १।३।२५ सूत्रे वृत्तौ)। यमुनया संगता भवति, तामुपश्लिष्यति। अश्वारोहा रथिकानुपतिष्ठन्ते। तै मैत्रीं कुर्वन्तीत्याह। अयं पन्थाः स्रुघ्नमुपतिष्ठते। स्रुघ्नं प्राप्नोतीत्यर्थः। ‘सर्वदिक्स्थान्यस्योपतिष्ठन्ते रत्नानि’ (यो० सू० २।३७ भाष्ये)। उपतिष्ठन्ते उपस्थितानि संनिहितानि भवन्ति। अकर्मक इत्यात्मेनपदम् अत एव च तस्येति षष्ठी। ‘आग्नेय्याऽऽग्नीध्रमुपतिष्ठते’ (पा० १।३।२५ सूत्रे वृत्तौ)। उपतिष्ठते स्तौति। ‘यदेव सायं प्रातराहवनीयमुप च तिष्ठत उप चास्ते तदेव तस्योपस्थानम्’ (श० ब्रा० १।३।५।१६)। उपतिष्ठते समीपे दण्डायमानो भवति। ‘स तामुपस्थितो रामः क्व सीतेत्येवमब्रवीत्।’ (रा० ३।६४।६)। तां गोदावरीमुपस्थितः प्राप्त उपेतः। ‘विपदुत्पत्तिमतामुपस्थिता’ (रघु० ८।८३)। उपस्थिता सिद्धा निश्चिता। विपत्ति नशिः। ‘उपस्थितं प्रयुञ्जानस्त्वयि सान्त्वमनर्थकम्’ (रा० २।७।२५)। उपस्थितं तत्कालोचितम्। ‘उपस्थितं प्राञ्जलिना विनीतेन गरुत्मता’ ( )। उपस्थितमुपासितमन्वासितं सेवितम्। ‘यदीदृशैरहं विप्रैरुपस्थेयैरुपस्थितः’ (रा० )। ‘तपः श्रुतोपसम्पन्नाः सर्वकामैरुपस्थिताः’ (भा० वि० १८।२०)। उपस्थिताः सेविता जुष्टाः समन्विताः। किमुपस्थितं नाम। ‘अनार्ष इतिकरणः’ (पा० ६।१।१२९ सूत्रे भाष्ये)। ‘उपस्थितं सेतिकरणं केवलं तु स्थितं पदम्’ (ऋ० प्रा० १०।९)। निगदव्याख्यातम्। ‘विद्याव्यसनिता नित्यं नित्यं पित्रोरुपस्थितिः’ (स्कन्द० का० ४।१९।४४)। उपस्थितिः शुश्रूषा। ‘प्रतिगृह्येप्सितं दण्डमुपस्थाय च भास्करम्’ (मनु० २।४८)। उपस्थाय अभिमुखं स्थित्वा। उपस्थः शेफसि क्रोडे तथा मदनमन्दिर इति विश्वमेदिन्यौ। मातुरुपस्थे सुखं शेते शिशुः। मातुः क्रोडे उत्सङ्गेऽङ्के। उपस्थो योनौ च मेढ्रे चेति कोषः। उपस्थो वक्ष्यमाणयोः (भगशिश्नयोः) इत्यमरश्च। ‘तस्मिन्निर्मनुजेऽरण्ये पिप्पलोपस्थ आस्थितः’ (भा० पु० १।६।१६) उपस्थस्तलम्। अधोभागः। ‘तं शयानं धरोपस्थे’ (भा० पु० ७।१३।१२)। ‘रथोपस्थ उपाविशत्’ (गीता १।४७)। उपस्थो मध्यभागः। ‘प्रावृता उपस्थं कृत्वोपासीदन्’ (ऐ० ब्रा० ८।९, श० ब्रा० २।४।२।३)। ‘अनुपस्थकृतः’ (सत्या० श्रौ० २६।२।३७)। आकुञ्चितस्य सव्यजानुन उपरि दक्षिणपादप्रक्षेपं कृत्वा यत्सुखेनावस्थानं तदुपस्थकरणमुच्यते। ‘उपविशेत् समस्तजङ्घोरुरत्निभ्यां जानुभ्यागुपस्थं कृत्वा यथा शकुनिरुत्पतिष्यन्नुपस्थकृतस्त्वेवाश्विनं शंसेत्’ (शां० गृ० १।६।९)। इत्युक्तमुपस्थकरणलक्षणम्। ‘उपतस्थुरुपस्थानम्’ (रा० २।१५।१)। उपस्थानमास्थानं यत्र कार्यिणो राजानमुपतिष्ठन्ति। ‘आह च कौटल्यः– उपस्थानगतः कार्यार्थिनामद्वारासङ्गं कारयेत्’ (कौ० अ० १।१९।६)। ‘उपस्थानमनुज्ञाप्य प्रविवेश निवेशनम्’ (रा० २।१०।१०)। उपस्थानं सभा। तात्स्थ्यात् सभ्याः। ‘उपस्थानगृहैः शुभ्रैर्वलभीभिश्चोपशोभितम्’ (भा० आदि० १२८।४०)। ‘पार्थिवै र्बहुभिः कीर्णमुपस्थानं दिदृक्षुभिः।’ (भा० सभा० ४९।३३)। उक्तोऽर्थः। ‘द्विषत उ चैवैतद् भ्रातृव्याय नोपस्थानं करोति’ (श० ब्रा० १।३।५।१६)। उपस्थानं न करोति अवकाशं न ददाति। ‘तत्त्वस्मृतेरूपस्थानात्’ (याज्ञ० ३।१६०)। उपस्थानात् संनिधानात्, विद्यमानत्वात्। ‘कुशान्यवांश्चासनोपस्थानेषु प्रोक्षेत्’ (पा० गृ० ३।४।९)। उपस्थानानि देवतास्थानानीति कर्कः। ‘न च प्रभुत्वरसास्वादिनः परोपस्थाने कृपणजीवितम्’ (तन्त्रा० ३, उपक्रमे)। परोपस्थानं परसेवा, परपरिचर्या। प्रियं कर्तुमुपस्थातुं बलिकर्म स्वकर्मजम्। ‘अभिहर्तुं नृपाः षट्सु पृथग्जात्यैश्च नैगमैः’ (भा० सभा० १३।१६)॥ उपस्थातुमुपहर्तुम्। ‘सवत्सां धेनुं वृषभं च प्रदक्षिणीकृत्योपस्थानं गच्छेत्’ (कौ० अ० १।१९।२४)। उपस्थानमास्थानमण्डपम्। स्ना {उपस्ना} स्ना (ष्णा शौचे)। ‘गच्छ मागधिकामानयोपस्नानेन’ (अवि० ५)। स्निह् {उपस्निह्} स्निह् (ष्णिह स्नेहने चुरादिः)। ‘केदारस्येव केदारः सोदकस्थ निरूदकः। उपस्नेहेन जीवामि जीवन्तीं यच्छृणोमि ताम्’ (रा० ६।५।११)॥ उपस्नेह आर्द्रीकरणं सम्बन्धश्च। ‘सोपस्नेहतया वनान्तरस्याभितः खलु किष्किन्धया भवितव्यम्’ (अभि० १)। स्पृश् {उपस्पृश्} स्पृश् (स्पृश संस्पर्शने)। ‘अमूं द्यां वर्ष्मणोप स्पृशामि’ (ऋ० १०।१२५।७)। उपस्पृशामि सम्यक् स्पृशामि आमृशामि। ‘अद्भि प्राणानुपस्पृशेत्’ (मनु० ४।१४३) पाणिगृहीताभिरद्भिश्चक्षुरादीनि करणानि स्पृशेदित्यर्थः। ‘यत्रास्याप उपस्पृशन्ति अग्नौ ह्यधि भ्रातृव्यं वर्धयेत्’ (श० ब्रा० १।१।१।२१)। उपस्पृशन्ति स्पृशन्ति। उपशब्दो नान्तरमर्थे करोति। ‘स विह्वलाङ्गो जगतीमुपास्पृशत्’ (भा० शल्य० ५७।६६)। ‘रक्ष्यमाणश्च तैर्विप्रैर्नहि भूमिमुपास्पृशम्’ (भा० उ० १८२।१३)। उक्तोऽर्थः। ‘नाकारणमुपस्पृशेत् स्त्रियम्’ (सत्या० श्रौ० २६।२।६७)। पूर्वेण समोऽर्थः। ‘…अपि पापकृतो जनान्। नोपस्पृशन्ति वै विघ्ना यमदूताश्च दारुणाः’ (स्कन्द० का० ४।१९।१२१)॥ ‘वासो यत् पत्नीभिरुतं तन्नः स्योनमुप स्पृशात्’ (अथर्व० १४।२।५१)। ‘स्वप्ने क्षवथौ… अप्रयतं च मनुष्यं नीवीं च परिधायाप उपस्पृशेत्’ (सत्या० श्रौ० २६।५।१३)। अप उपस्पृशेत्। केषुचित्स्नानं केषुचिदाचमनं केषुचित्स्पर्शनमात्रं (कुर्यात्) यावता प्रयतो मन्यत इति वृत्तिकारः। सारं वचः सूत्रहृदयमुत्तानयति। ‘पादावुपस्पृश्य शनैः प्रहृष्टो वाक्यमब्रवीत्’ (भा० अनु० ३०।५४)। उपस्पृश्य स्पृष्ट्वा। ‘उपस्पृश्य द्विजो नित्यमन्नमद्यात् समाहितः’ (मनु० २।५३)। उपस्पृश्य आचम्य। ‘श्वोभूते उदकमुपन्पृश्य वाचं विसृजेत्’ (आप० ध० २।१२।१३)। उदकमुपस्पृश्य स्नात्वा, अभिषेकं कृत्वा। ‘उपस्पृश्य मणिकर्णिकायाम्’ (दशकु० पृ० ९५)। उक्तोऽर्थः। ‘नदीमुपस्प्रष्टुमिवावतीर्णः’ (पञ्चरा० १।१५)। उपस्प्रष्टुं स्नातुम्। ‘उपस्प्रष्टुगतश्चाहमपश्यं शयितामिमाम्’ (भा० आदि० ७२।१३)। उपस्प्रष्टुमाह्निकजलकार्यं कर्तुमिति नीलकण्ठः। ‘प्रतिगृह्णात्येनानशक्य उपस्पर्शनम्’ (का० श्रौ० ५।१०।१७)। उपस्पर्शनं स्पर्शनम्। एनान् हुतावशिष्टान् पुरोडाशान्। ‘ब्राह्मणस्य गौरिति पदोपस्पर्शनं वर्जयेत्’ (आप० ध० १।३१।६)। उक्तोऽर्थः। ‘श्वचाण्डालपतितोपस्पर्शने सचैलं स्नातः सद्यः प्रयतो भवति’ (व० धर्म० २३।३३)। ‘अवरश्चेद्वर्णः पूर्वं वर्णमुपस्पृशेत्पूर्वो वाऽवरं तत्र तच्छवोक्तमाशौचम्’ (याज्ञ० मिताक्षरायां ३।१४ इत्यत्रोद्धृतं गौतमीयं वचनम् )। उपस्पर्शनं निर्हरणमिति मिताक्षरा। ‘मेधां मह्यमिति पाणिना मार्गं दत्त्वा त्रिषवणमहोरात्रमुदकोपस्पर्शनम्’ (लौ० गृ० ४।१८)। उदकोपस्पर्शनं स्नानम्। ‘उपस्पर्शनषड्भागं लभते पुरुषः सदा’ (भा० अनु० ६५।१३)। उपस्पर्शनं दानम्। णिजधिकस्य स्पृशेरयं प्रयोग इति गाः स्पर्शयता घटोघ्नीरिति रघुकारस्य वचनात्प्रतीयते। स भवांस्तूपं न प्रयुङ्क्ते। केवलेन धातुना दानमर्थमर्पयति। ‘तदुपस्पर्शनं पुण्यं गच्छन्तं… भरद्वाजम्’ (रा० ५।३।१४)। उपस्पर्शनं स्नानम्। ‘व्रतायोपस्पर्शनं स्वासने’ (का० श्रौ० ७।४।२७)। उपस्पर्शनमाचमनम्। ‘अस्मे ता त इन्द्र सन्तु सत्याऽहिंसतीरुपस्पृशः’ (ऋ० १०।२२।१३)। उपगम्य स्पृशन्ति उपस्पृशः स्तुतयः। स्मृ {उपस्मृ} स्मृ (स्मृ चिन्तायाम्)। ‘यत्रैव संव्रजन्नन्वाहार्यपचनमुपस्मरेत्’ (श० ब्रा० २।३।२।४)। उपस्मरेत् स्मरेत्। ‘अनेन चैतदुपस्मरति’ (केनोप० ४।५)। उक्तोऽर्थः। स्रु {उपस्रु} स्रु (स्रु गतौ)। ‘मेदसः कुल्या उप तान् स्रवन्तु’ (वा० सं० ३५।२०)। समीपे वहन्तु, स्यन्दन्ताम्। ‘पत्न्युदक्या दीक्षारूपाणि निधाय सिकतास्वासीतोपस्रवणात्’ (का० श्रौ० २५।११।१३ )। आ उपस्रवणात् आ रजःस्रुतिविरामात्। स्विद् {उपस्विद्} स्विद् (ञिष्विदा गात्रप्रक्षरणे)। ‘सोपस्वेदेषु भाण्डेषु’ (भा० आदि० १६।१५)। ऊष्मवत्स्वित्यर्थः। हन् {उपहन्} हन् (हन हिंसागत्योः)। ‘अथ कश्चिच्छस्त्रे वाऽनुवचने वा प्रमत्त उपहन्यात्’ (शां० ब्रा० २६।३)। उपहन्याद् दूषणं कुर्यात्। ‘अधीयन्नुपहन्यादन्यं विवक्तारमिच्छेत्’ (ऐ० ब्रा० ३।३५)। उपहन्याद् वर्णादिलोपरूपमपराधं प्रमादं कुर्यात्। ‘मशकै र्मक्षिकाभिश्च निलीनैर्नोपहन्यते’ (व० धर्म० ३।४७)। उपहन्यते दूष्यते। ‘पुण्यक्षयानुसन्धानात् पपातोपहताकृतिः’ (यो० वा० ४।८।१५)। उपहताकृति र्दूषिताकारः, म्लानाननः। ‘अपाङ्क्त्योपहता पङ्क्तिः पाठ्यते यै र्द्विजोत्तमैः’ (मनु० ३।१८३)। उक्तोऽर्थः। ‘कपोतश्चेदगारमुपहन्यात्’ (आश्व० गृ० ३।७।७)। तुण्डादिभिर्घट्टयेदित्यर्थः। तत्र निषीदेत् तत्र पदं कुर्यादिति तु नारायणः। अयं च शब्दमर्यादया दुर्लभोऽर्थः। ‘स्वकर्माण्यव्याहताश्चरिष्यन्ति परस्य वा कर्माण्युपहनिष्यन्तीति तदा विगृह्यासीत’ (कौ० अ० ७।४।६)। उपहनिष्यन्ति निहनिष्यन्ति विघटयिष्यन्ति। ‘अथाञ्जलिना पय उपहन्ति’ (बौ० ध० २।५।८।४)। उपहन्ति गृह्णाति। ‘संसारमदिरा सेयमविद्योच्यते बुधैः। अनयोपहतो लोकः कल्याणं नाधिगच्छति’ (यो० वा० ४।२१।३९-४०)। उपहतो निघ्नो वशे कृतः। ‘दैवेनोपहतः पार्थः’ (भा० द्रोण० १४५।१७)। उपहतो व्यामोहं गमितः, कश्मलं प्रापितः। ‘यदा हि चक्षुरादिभिरुपहतं मनो भवति, इन्द्रियं वा तिमिरादिभिः, सौक्ष्म्यादिभिर्बाह्यो वा विषयः’ (मी० १।१।५ शा० भा०)। ‘अगमनीयां गत्वा ऽयाज्यं वा याजयित्वा ऽ प्रतिग्राह्यं प्रतिगृह्य चैत्यं यूपं वोपहत्य’ (आश्व० गृ० ३।५।८)। उपहत्य स्पृष्ट्वा। ‘नानुपहत्य भूतानि भोगः संभवति’ (यो० सू० भा०)। अनुपहत्य अहिंसित्वा। ‘तस्याः (पृथिव्याः) उपहत्योदमज्जत्’ (तै० ब्रा० १।१।३।६)। उपहत्य कियतीमप्यार्द्रां मृदं पृथक् कृत्वा। ‘व्रीहीणामुपघाते प्रक्षाल्यावशोषणम् (बौ० ध० १।६।१४।१२)। उपघातश्चाण्डालादिस्पर्शजन्यमप्रायत्यम्। ‘स्त्रीणां च प्रेक्षणालम्भमुपघातं परस्य च’ (मनु० २।१७९)। उपघातोऽपकारः। ‘राजदैवोपघातेन पण्ये दोषमुपागते’ (याज्ञ० २।२५६)। राजोपघातो राजापराधः। ‘दैवोपघातो वर्षादिरुपघातको वैरूप्यापादकः। अन्वारब्धाया स्रुवेणोपघातं…जुहुयात्’ (खा० गृ० १।३।९)। ‘पाणिना मेक्षणेनाथ स्रुवेणैव तु यद्धविः। हूयते चानुपस्तीर्य उपघातः स उच्यते’ (गृह्यासं० २।७)॥ हस् {उपहस्} हस् (हसे हसने)। ‘परस्य लाघवमापादयितुं यो हासः स उपहासः। अमरगुरुमपि प्रज्ञयोपहसद्भिः’ (काद०)। अतिशयानैरित्युपचरितोऽर्थः। ‘जिह्मोपहसितं तु तत्’ (अग्निपु० ३४२।१०)। जिह्मं हसितमुपहसितमित्यर्थः। ‘न जातलोम्न्योपहासमिच्छेत्’ (इदं ब्राह्मण आहतम्)। उपहासो मैथुनम्। हा {उपहा} हा (ओहाङ् गतौ)। ‘उपाजिहीथा न महीतलं यदि’ (शिशु० १।३७)। नोपाजिहीथा नागच्छेः, नावतरेः। हिंस् {उपहिंस्} हिंस् (हिसि हिंसायाम्)। ‘उपहिंसन्ति चान्योन्यं प्रलुम्पन्ति परस्परम्’ (मात्स्य पु० १४४।६६)। उपहिंसन्ति व्यतिहिंसन्ति व्यतिघ्नन्ति, सम्प्रहरन्ते। हृ {उपहृ} हृ (हृञ् हरणे)। ‘तस्मात्स्थेयानस्थेयसो नोपहरते’ (तै० सं० ५।२।६।३२)। उपहरते उपदां ददाति। ‘यद्यप्येवं तथापि राजपरिग्रहोऽस्य प्रधानत्वमुपहरति’ (माल० १)। उपहरति ददाति अर्पयति। ‘प्राप्तकर्मा यथान्यायं काले काले ह्युपाहरत्’ (यो० वा० ६।(२)।२१६।१५)। उपाहरत्=आचरत्, व्यतनोत्। उपाङावत्रोपसर्गौस्याताम्। ‘तौ …देवनागयक्षविद्याधरतपस्विनां परं विस्मयमुपजह्रतुः’ (अवदा० हंसजा०)। उपजह्रतुः=जनयामासतुः। ‘निगमकृदुपजह्रे भृङ्गवद् वेदसारम्’ (भा० पु० )। ‘बहु वै राजन्यो ऽनृतं करोति उप जाम्यै हरते’ (तै० ब्रा० १।७।२)। जायात्वं सम्पादयितुं परस्य गृहमुपेत्य स्त्रियं हरतीत्यर्थः। ‘अन्यान्येव हवींष्युप वा ह्रियन्ते ऽ प च ह्रियन्ते’ (श० ब्रा० ११।१।६।३५)। उपह्रियन्ते ऽतिरिच्यन्ते। अपह्रियन्ते ऽपकृष्यन्ते न्यूनी भवन्ति। ‘धूपवल्युपहारांश्च भक्ष्यांश्चोपहारयेत्’ (सुश्रुत० सूत्र० १९।२१)। उपहारयेत् दापयेत्। ‘उपहृतपशू रुद्रः’ (पा० २।२।२४ सूत्रे वृत्तौ)। उपहृतः पशुर्यस्मै, बलिरिति दत्तः। ‘शस्त्राशनिविषोपमा भवन्त्यज्ञैरुपहृताः’ (ओषधयः) (सुश्रुत० १।३।१९)। (उपतप्ताय) दत्ताः। ‘संस्कर्ता चोपहर्ता च’ (मनु० ५।५१)। उपहर्ता परिवेष्टा, परिवेषकः। ‘अहो परिभवोपहारिणो विनिपाताः’ (माल० ५)। परिभवं तिरस्कारमुपहरन्त्यर्पयन्तीत्येवंशीलाः। ‘रत्नपुष्पोपहारेण छायामानर्च पादयोः’ (रघु० ४।८४)। उपहारः समर्पणम्। ह्वृ {उपह्वृ} ह्वृ (ह्वृ कौटिल्ये)। ‘मुहुराहूयमानोपि नायातोऽयमुपह्वरे’ (शि० भा० १५।१०)। उपह्वरे ऽन्तिके। तथा चामरः पठति– रहोन्तिकमुपह्वरे। ह्वे {उपह्वे} ह्वे (ह्वेञ् स्पर्धायां शब्दे च)। ‘उपास्मान् वाचस्पति र्ह्वयताम्’ (अथर्व० १।१।४)। उपह्वयतां तत्फलप्राप्तिमभ्यनुजानातु। उपपूर्वो ह्वयतिरभ्यनुज्ञाने वर्तते। यथा उपहूत उप ह्वयस्व इति सोमभक्षणानुज्ञानमन्त्रे इति सायणः। ‘उपहूत उपहवं ते ऽ शीय’ (तै० सं० १।६।३।१)। उपहवो ऽनुज्ञा। ‘अनुज्ञास्वीकाराय यत्प्रार्थनं तद् उपहव इत्युच्यते इति गृहानुपह्वयामहे’ (अथर्व० ७।६२।३) इत्यत्र सायणः। ‘नानुपहूतेन सोमः पातव्यः’ (काठक सं० ११।१)। अनुपहूतोऽननुज्ञातः। ‘उपहूतो वाचस्पतिः’ (अथर्व० १।१।४)। उपहूतः समीपमाहूतः।">
<script type="text/javascript">
    
    let baseURL = "https:\/\/vishvAsa.github.io\/sanskrit\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/sanskrit\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/sanskrit\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/sanskrit\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/sanskrit\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/sanskrit\/koshaH\/upasargArtha-chandrikA\/212_upa\/".replace(basePath, "/");
  pageVars.pageParams = {};
  pageVars.pageSource = "koshaH\/upasargArtha-chandrikA\/212_upa.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/sanskrit/webpack_dist/uiLib-bundle.js"></script>







    <link rel="stylesheet" href="/sanskrit/webpack_dist/uiLib.css">
<link rel="stylesheet" href="/sanskrit/css/uiLibPrint.css" media="print" >
<link rel="stylesheet" href="/sanskrit/css/fonts.css" >
<link rel="stylesheet" href="/sanskrit/css/@fortawesome/fontawesome-free/css/solid.min.css">

<link rel="stylesheet" href="/sanskrit/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/212_upa/" />
<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/sanskrit/koshaH/upasargArtha-chandrikA/212_upa/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">संस्कृते विश्वासटिप्पन्यः <br/> २१२ उप</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१२ उप">२१२ उप</h1>
    
    <a id="editLink" class="btn btn-primary noPrint"  href="https://github.com/vishvAsa/sanskrit/edit/content/koshaH/upasargArtha-chandrikA/212_upa.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अञच">अञ्च्</h2>
<ul>
<li>{उपाञ्च्}</li>
<li>अञ्च् (अञ्चु गतिपूजनयोः, अचु इत्येके)।</li>
<li>&lsquo;अञ्जलिना अप उपाचति&rsquo; (आश्व० श्रौ० ५।१६।१)। <strong>उपाचति उपाञ्चेति उदञ्चति, उद्धरति।</strong></li>
</ul>
<h2 id="अज">अज्</h2>
<ul>
<li>{उपाज्}</li>
<li>अज् (अज गतिक्षेपणयोः)।</li>
<li>&lsquo;इन्द्र एणा नियच्छत्वग्निरेना उपाजतु&rsquo; (ऋ० १०।१९।२)। <strong>उपाजतु इतः प्रेरयतु, अर्वाक् प्रचोदयतु।</strong></li>
<li>&lsquo;पृश्निमेतामुपाजे&rsquo; (अथर्व० ५।११।२)।</li>
<li>&lsquo;बृहस्पति र्विश्वरूपामुपाजत्&rsquo; (ऋ० १।१६१।६)। <strong>उपाजत् उपागमत् स्वीकृतवानित्यर्थः। विश्वरूपा नानारूपा। इह गौरुच्यते।</strong></li>
</ul>
<h2 id="अञज">अञ्ज्</h2>
<ul>
<li>{उपाञ्ज्}</li>
<li>अञ्ज् (अञ्जू व्यक्तिम्रक्षणकान्तिगतिषु)।</li>
<li>&lsquo;उपरिष्टादभ्यज्याधस्तादुपानक्ति&rsquo; (आप० श्रौ० २।३।११।४)। <strong>उपानक्ति म्रक्षयति उपलिम्पति उपदेग्धि। लेपेर्थे उपेन धातोः साहचर्यमितीदम्पर उपसर्गयोगोऽर्थे तु विशेषं न करोति।</strong></li>
<li>&lsquo;यथा ऽक्षो ऽनुपाक्तः&rsquo; (तै० सं० २।६।३।३)। <strong>अनुपाक्त उपाञ्जनरहितः।</strong></li>
<li>&lsquo;संमार्जनोपाञ्जनेन सेकेनोल्लेखनेन च। गवां च परिवासेन भूमिः शुध्यति पञ्चभिः&rsquo; (मनु० ५।१२४)॥ <strong>उपाञ्जनमुपलेपः।</strong></li>
</ul>
<h2 id="अरज">अर्ज्</h2>
<ul>
<li>{उपार्ज्}</li>
<li>अर्ज् (अर्ज प्रतियत्ने)।</li>
<li>&lsquo;अथ वत्समुपार्जति&rsquo; (श० ब्रा० १४।२।१।९)। <strong>उपार्जति गामुपसप्तुमनुजानाति, गवा संसृज्यस्वेति दाम्न उत्सृजति।</strong></li>
</ul>
<h2 id="अव">अव्</h2>
<ul>
<li>{उपाव्}</li>
<li>(अव रक्षणगतिकान्त्यादिषु)।</li>
<li>&lsquo;पुत्रो न मातरा विचरन्नुपावसि&rsquo; (ऋ० १०।१४०।२)। <strong>उपावसि उपगतान् यजमानान् रक्षसीत्यर्थ इति सायणः। मित्रवदाचरसि उद्धर्षयसीति संस्कृतशार्मण्य कोषः। मातरा मातरौ मातृभूते अरण्यौ।</strong></li>
<li>&lsquo;सीसायाध्याह वरुणः सीसायाग्निरुपावति&rsquo; (अथर्व० १।१६।२)। <strong>स्वसमीपे स्थापयित्वा सततं रक्षतीत्यर्थ इति सायणः। अनुमन्यतेऽनुमत्या प्रोत्साहयतीत्यर्थ इत्यन्ये। शब्दमर्यादया तु नैष सुलभोऽर्थः, उपशब्दश्चापार्थक इति प्रसङ्गश्च।</strong></li>
</ul>
<h2 id="अश">अश्</h2>
<ul>
<li>{उपाश्}</li>
<li>अश् (अश भोजने, अशू व्याप्तौ)।</li>
<li>&lsquo;कामादुपाश्नन्ति सहस्रशस्ते मुदान्विताः&rsquo; (रा० ६।१२४।१३)। <strong>उपाश्नन्ति उपभुञ्जते। उपशब्दो धात्वर्थस्य न बहूपकरोति।</strong></li>
<li>&lsquo;अनव्यवहितं यो वा नेदं वाक्यमुपाश्नुते&rsquo; (भा० शां० १४२।२४)। <strong>उपाश्नुतेऽङ्गी करोति।</strong></li>
</ul>
<h2 id="अस">अस्</h2>
<ul>
<li>{उपास्}</li>
<li>अस् (असु क्षेपे)।</li>
<li>&lsquo;अथ फलीकरणान्कपालेनाधोऽधः कृष्णाजिनमुपास्यति&rsquo; (श० ब्रा० १।९।२।३३)। <strong>उपास्यति निक्षिपति निधत्ते। फलीकरणास्तण्डुलतुषाः।</strong></li>
<li>&lsquo;अथ रुक्ममधस्तादुपास्यति&rsquo; (श० ब्रा० ५।४।१।१२)। <strong>उक्तोऽर्थः।</strong></li>
<li>&lsquo;अधान्यतस्तृणम्। पुरस्तादुद्गातॄणामुपास्यति&rsquo; (श० ब्रा० ४।२।५।६)। <strong>समीपे निक्षिपति।</strong></li>
<li>&lsquo;अथो यद्यपि स्याद् उपैवान्यदस्येत्, अत्यन्यदस्येत्&rsquo; (जै० ब्रा० १।८६)।</li>
<li>&lsquo;अमृतमसि मृत्यो र्मा पाहीति हिरण्यमुपास्यति&rsquo; (तै० ब्रा० १।७।८)। <strong>उक्तोऽर्थः।</strong></li>
<li>&lsquo;यदि सर्वमौपासनमाहरेदपूपं यवमयं व्रीहिमयं चौदुम्बरपर्णाभ्यां संगृह्यायतन उपास्येत्&rsquo; (आप० श्रौ० ५।१।४।१४)। <strong>उपास्येत् क्षिपेत्।</strong></li>
<li>&lsquo;श्रूयते तलनिर्घोष इष्वस्त्राणामुपासने&rsquo; (रा० २।६७।२१)। <strong>उपासनमभ्यासः। स्यादुपासनमभ्यास इत्यमरः।</strong></li>
</ul>
<h2 id="अस-1">अस्</h2>
<ul>
<li>{उपास्}</li>
<li>अस् (अस भुवि)।</li>
<li>&lsquo;ये अन्तरिक्षे य उप द्यवि ष्ठ&rsquo; (ऋ० ६।५२।१३)। <strong>उपष्ठ उपस्थ उपस्थिता भवथ।</strong></li>
<li>&lsquo;बृहन्मित्रस्य वरुणस्य शर्मोप स्याम पुरुवीरा अरिष्टाः&rsquo; (ऋ० २।२७।७)। <strong>उपस्याम उपगताः स्याम, समीपे भवेम।</strong></li>
</ul>
<h2 id="आप">आप्</h2>
<ul>
<li>{उपाप्}</li>
<li>आप् (आप्लृ व्याप्तौ)।</li>
<li>&lsquo;य एवं विद्वानग्निहोत्रं जुहोति यावदग्निष्टोमेनोपाप्नोति तावदुपाप्नोति&rsquo; (तै० सं० १।६।९।१)। <strong>उपाप्नोति प्राप्नोति।</strong></li>
<li>&lsquo;यस्मै कामाय निरुप्यन्ते तमेवाभिरुपाप्नोति&rsquo; (तै० सं० ३।४।१०।३५)।</li>
<li>&lsquo;एतन्मिथुनमुपाप्नवानि&rsquo; (श० ब्रा० ११।३।२।१)। <strong>उदितचर एवार्थः।</strong></li>
<li>&lsquo;तां नाम्नोपैप्सन्&rsquo; (मै० सं० २।१।११)। <strong>उपैप्सन् अनुकूलयितुमभिमुखीकर्तुमावर्जयितुमैच्छन्नित्याह। अयमेवार्थ उत्तरत्र तां देवा एतेन यजुषा वृञ्जतेतिश्रवणात्।</strong></li>
<li>&lsquo;ब्राह्मणान् भक्तेनोपेप्सन्ति&rsquo; (कौ० सू० १४०।२१)।</li>
<li>अथ ब्राह्मणान् भक्तेनोपेप्सेत्&rsquo; (गो० गृ० १।९।५)। <strong>तर्पयितुमिच्छेदिति टीकाकारः।</strong></li>
<li>&lsquo;मङ्गलोपेप्सया नान्नामेव परिहाराय&rsquo; (श० बा० १३।८।१।१६)। <strong>उपेप्सा प्राप्तीच्छा।</strong></li>
<li>&lsquo;तदुपाप्तो विहारे कामः&rsquo; (ऐ० ब्रा० ६।२४)। <strong>उपाप्तः प्राप्तः।</strong></li>
<li>&lsquo;तेन हैवास्य स काम उपाप्तो यः…&rsquo; (सत्या० श्रौ० २३।२।४६)।</li>
<li>&lsquo;सर्वेषां हास्य वनस्पतीनां काम उपाप्तो भवति&rsquo; (ऐ० ब्रा० २।१।१)। <strong>सर्वत्र प्राप्त इत्येवार्थः।</strong></li>
<li>&lsquo;आग्नेयीरन्वाह। अग्निरूपाणामुपाप्त्यै कामवतीः कामानामुपाप्त्यै&rsquo; (श० ब्रा० ७।३।२।९)। <strong>उपाप्तिः प्राप्तिः।</strong></li>
<li>&lsquo;एतानि सह दुरुपापानि कैः तेषामुपाप्तिः&rsquo; (श० ब्रा० १०।१।२।६)। <strong>दुरुपापानि दुष्प्रापानि दुरापाणि।</strong></li>
<li>&lsquo;तां नाम्नोपैप्सन्&rsquo; (मै० सं० २।१।११)। <strong>प्राप्तुमिच्छन्ति स्म। वशेऽचिकीर्षन्नित्यभिप्रायः। तां देवा एतेन यजुषावृञ्जतेति श्रवणात्।</strong></li>
</ul>
<h2 id="आस">आस्</h2>
<ul>
<li>{उपास्}</li>
<li>आस् (आस उपवेशने)।</li>
<li>&lsquo;तदुदकुम्भे उपनिहितो भवति तद् ब्राह्मण उपास्ते&rsquo; (श० ब्रा० ३।३।२।५)। <strong>उपास्ते समीप आस्त आसीदति उपविशति।</strong></li>
<li>&lsquo;यदेव सायं प्रातर्हवनीयम् उप च तिष्ठत उप चास्ते&rsquo; (श० ब्रा० २।३।२।४)। <strong>उक्तोऽर्थः।</strong></li>
<li>&lsquo;तस्मादुपर्यासीनं क्षत्रियमधस्तादिमाः प्रजा उपासते&rsquo; (श० ब्रा० १।३।४।१५)। <strong>परायत्ता इति शुश्रूषव इति चाधोऽन्तिके तिष्ठन्तीत्याह।</strong></li>
<li>&lsquo;तं घेमित्था नमस्विन उप स्वराजमासते&rsquo; (ऋ० १।३६।७)। <strong>उपासतेऽर्चन्ति।</strong></li>
<li>&lsquo;उपैनमाध्वं सुमनस्यमानाः&rsquo; (ऋ० ७।३३।१४)। <strong>हे प्रतृदः तृत्सव एनं वसिष्ठमर्चत तत्र सादरा भवतेत्याह।</strong></li>
<li>&lsquo;उपासते सुतं जातं शकुन्ता इव पिप्पलम्&rsquo; (व० धर्म० ११।३९)। <strong>उपासते संश्रयन्ते, उपजीवन्ति।</strong></li>
<li>&lsquo;अशक्ताः पौरुषं कर्तुं क्लीबा दैवमुपासते&rsquo; (शुक्र० १।४८)। <strong>दिष्टं श्रयन्ते।</strong></li>
<li>&lsquo;यथा श्रेयस्यागमिष्यावसथेनोपक्लृप्तेनोपासीत&rsquo; (श० ब्रा० २।३।१।८)। <strong>उपासीत सत्कुर्यात्, संभावयेत्।</strong></li>
<li>&lsquo;सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीतं हृदयेनापराजितः&rsquo; (भा० शां० २५।२६)॥ <strong>उपासीत सेवेत अनुभवेत्।</strong></li>
<li>&lsquo;उपासते ये गृहस्थाः परपाकमबुद्धयः&rsquo; (मनु० ३।१०४)। <strong>उपासते सेवन्ते।</strong></li>
<li>&lsquo;सोम एकेभ्यः पवते घृतमेक उपासते&rsquo; (ऋ० १०।१५४।१)। <strong>उपासत उपभुञ्जते।</strong></li>
<li>&lsquo;विरोचनं सम्यगुपास्यताम्&rsquo; (सुश्रुत० २।१८७।१९)। <strong>उपास्यताम् प्रयुज्यताम्, उपयुज्यताम्।</strong></li>
<li>&lsquo;सर्वे स्वं भाग्यमुपासते&rsquo; (रा० २।२७।३)। <strong>उक्तोऽर्थः।</strong></li>
<li>&lsquo;तस्मिंश्च लौकिके सानुबन्धकानां प्रयोगो नास्तीति कृत्वा द्वितीयः प्रयोग उपास्यते&rsquo; (पा० १।१।२१ सूत्रे भाष्ये)। <strong>उपास्यत आश्रीयते।</strong></li>
<li>&lsquo;उप ह वै ता (देवताः) आसते&rsquo; (श० ब्रा० १।९।२।२७)। <strong>उपासते प्रतीक्षन्ते।</strong></li>
<li>&lsquo;न श्वः श्वमुपासीत को हि मनुष्यस्य श्वो वेद&rsquo; (श० ब्रा० २।१।३।९)। <strong>उक्तोऽर्थः।</strong></li>
<li>&lsquo;क्षमां कुर्वन्कालमुपासते यः&rsquo; (भा० वन० ५।१९)। <strong>उपासते उपास्ते प्रतीक्षते।</strong></li>
<li>&lsquo;ये चार्वतो मांसभिक्षामुपासते&rsquo; (ऋ० १।१६२।१२)। <strong>उपासते काङ्क्षन्ति।</strong></li>
<li>&lsquo;उपासते प्रशिषं यस्य देवाः&rsquo; (ऋ० १०।१२१।२)। <strong>उपासते प्रार्थयन्ते।</strong></li>
<li>&lsquo;देवा भागं यथा पूर्वे सञ्जानाना उपासते&rsquo; (ऋ० १०।१९१।२)। <strong>उपासते स्वीकुर्वन्ति। भागं हविर्लक्षणम्।</strong></li>
<li>&lsquo;तदलं परितापेन प्राप्तकालमुपास्यताम्&rsquo; (रा० ४।२५।११)। <strong>उपास्यतामनुष्ठीयताम्।</strong></li>
<li>&lsquo;यदहोपासते तेनेमां मानुषीं पुरं जयन्ति&rsquo; (श० ब्रा० ३।४।४।४)। <strong>उपासत उपसीदन्ति वेष्टयन्ति।</strong></li>
<li>&lsquo;वशामेवामृतमाहुर्वशां मृत्युमुपासते&rsquo; (अथर्व० १०।१०।२६)। <strong>उपासते मन्यन्ते, जानन्ति, चिन्तयन्ति।</strong></li>
<li>&lsquo;तन्मा नावमुपकल्प्योपःसासै&rsquo; (श० ब्रा० १।८।१।४)। <strong>मामुपासासै मामवेक्षस्व, मामनुसरेति यावत्।</strong></li>
<li>&lsquo;जाग्रद्धैवाध्वर्युरुपासीत&rsquo; (श० ब्रा० ३।९।३।११)। <strong>उपासीत=अवतिष्ठेत।</strong></li>
<li>&lsquo;मां ध्यायन्त उपासते&rsquo; (गीता० १२।६)। <strong>उक्तोर्थः।</strong></li>
<li>&lsquo;चिराच्च पाकं वयसः करोति संशोधनं सम्यगुपास्यमानम्&rsquo; (अष्टाङ्ग० सूत्र० १८।६०)। <strong>उपास्यमानं सेव्यमानम्।</strong></li>
<li>&lsquo;इति पुत्रगतां चिन्तामुपासीनस्य भूपतेः&rsquo; (बृ० श्लो० सं० ४।४७)। <strong>उपासीनस्य संश्रितवत आस्थितवतः।</strong></li>
<li>&lsquo;ऐन्द्रं स्थानमुपासीनाः&rsquo; (मनु० ५।९३)। <strong>उपासीनाः प्राप्ताः।</strong></li>
<li>&lsquo;न त्वयोपासिता वृद्धाः&rsquo; (भा०)। <strong>युधिष्ठिरस्य भीमं प्रत्युक्तिः। नोपासिता न सेविता न परिचरिता न विनीतवदुपेताः।</strong></li>
<li>&lsquo;उपास्य रात्रिशेषं तु शोणकूले महर्षिभिः&rsquo; (रा० १।३५।१)। <strong>उपास्य अवस्थाय उषित्वा।</strong></li>
<li>&lsquo;कांचिद् वेलामुपास्यैव&rsquo; (बृ० श्लो० ५।२९६)। <strong>उपास्य प्रतिपाल्य प्रतीक्ष्य।</strong></li>
<li>&lsquo;शास्त्रं गुरुमुखोदीर्णमादायोपास्य चासकृत्&rsquo; (सुश्रुत० १।१४।११)। <strong>उपास्य अभ्यस्य।</strong></li>
<li>&lsquo;न कालादुत्तरं किं चित्कर्म शक्यमुपासितुम्&rsquo; (रा० ४।२५।३)। <strong>उपासितुमनुष्ठातुम्।</strong></li>
<li>&lsquo;दुःसहानि तु दुःखानि मया निन्दितभाग्यया। अनुभूतानि तेनाहं शक्ता दुःखमुपासितुम्&rsquo; (बृ० श्लो० सं० ५।१४)। <strong>उपासितुं सोढुम्।</strong></li>
<li>&lsquo;अलं ते पाण्डुपुत्राणां भक्त्या क्लेशमुपासितुम्&rsquo; (भा०)। <strong>उपासितुम् उपभोक्तुम्। ल्यबर्थे तुमुन्।</strong></li>
<li>&lsquo;आसनावसथौ शय्यामनुव्रज्यामुपासनम्&rsquo; (मनु० ३।१०७)। <strong>उपासनं परिचर्या।</strong></li>
<li>&lsquo;आचार्योपासनं वेदशास्त्रार्थेषु विवेकिता&rsquo; (याज्ञ० ३।१५६)। <strong>उक्तोऽर्थः।</strong></li>
<li>&lsquo;व्रण्युपासनम्&rsquo; (सुश्रुत० १।८।११)। <strong>उपासनं सेवा।</strong></li>
<li>&lsquo;तद्ध तद्वनं तद्वनमित्युपासितव्यम्&rsquo; (केनोप० ४।३)। <strong>उपासितव्यं मन्तव्यं चिन्तयितव्यम्।</strong></li>
<li>&lsquo;उपासिता ब्राह्मणानाम्&rsquo; (रा० ५।३२।६)। <strong>उपासिता मानयिता संमानयिता पूजकः।</strong></li>
<li>&lsquo;यथा द्वे नार्यावेकं नृपतिमुपासाते छत्रेणैका चामरेण चान्या&rsquo; (ब्र० सू० शां० भा० ३।३।१२)। <strong>उपासाते सेवेते।</strong></li>
</ul>
<h2 id="इ">इ</h2>
<ul>
<li>{उपे}</li>
<li>इ (इण् गतौ)।</li>
<li>&lsquo;मिथो निघ्नाना उपयन्तु मृत्युम्&rsquo; (अथर्व० ८।८।२१)। <strong>उपयन्तु प्राप्नुवन्तु। प्राप्तुमर्हन्तीत्यर्थः।</strong></li>
<li>&lsquo;समन्या यन्त्युप यन्त्यन्याः&rsquo; (नद्यः) (ऋ० २।३५।३)। <strong>उपयन्ति उपगच्छन्ति।</strong></li>
<li>&lsquo;को विद्वांसमुप गात् प्रष्टुमेतत्&rsquo; (ऋ० १।१६४।४)। <strong>उपगात्=उपागात् उपासीदत्।</strong></li>
<li>&lsquo;मा मृत्योरुप गा वशम्&rsquo; (अथर्व० १९।७।२८)।</li>
<li>&lsquo;तं वृक्षा अपसेधन्ति छायां नो मोपगा इति&rsquo; (अथर्व० ५।१९।९)।** मोपसृप इत्यर्थः।**</li>
<li>&lsquo;तेन रोहमायन्नुप मेध्यासः&rsquo; (काण्वसं० १४।५)। <strong>सामीप्येन प्राप्ताः। विलम्बमन्तरेण प्राप्ता इत्यर्थ इति सायणः।</strong></li>
<li>&lsquo;यथा हि मे वच; कर्ण नोपैति हृदयं तव&rsquo; (भा० उ० १४३।४६)। <strong>नोपैति नाभ्युपैति नाङ्गी करोति।</strong></li>
<li>&lsquo;पुरुषमेव स्वामिनं चित्तस्य भोक्तारमुपयन्ति&rsquo; (यो० सू० ४।२१ भाष्ये)।</li>
<li>&lsquo;पारमार्थिकमेव बुद्धिचैतन्ययोः कस्मादैक्यं नोपेयते&rsquo; (यौ० सू० २।२० वैशारद्याम्)। <strong>उक्तोऽर्थः।</strong></li>
<li>&lsquo;इदमहमनृतात् सत्यमुपैमि&rsquo; (वा० सं० २।५)। <strong>सत्यं श्रयामीत्याह।</strong></li>
<li>&lsquo;उप त्वायानि&rsquo; (बृह० उ० २।१।१४)। <strong>शिष्य इत्युपसीदानि, शिष्यभावेनोपायानि।</strong></li>
<li>&lsquo;नाग्निं चित्वा रामामुपेयात्&rsquo; (तै० सं० ५।६।८।३)।</li>
<li>&lsquo;अग्निं चित्वा न रामामुपेयात्। रामा रमणायोपेयते न धर्माय&rsquo; (नि० १२।१३)। <strong>उपेयात् संविशेत्, व्यवायं चरेत्, संभवेत्।</strong></li>
<li>&lsquo;न मांसमश्नीयात्। न स्त्रियमुपेयात्&rsquo; (तै० ब्रा० १।१।९।७)। <strong>उक्तोऽर्थः।</strong></li>
<li>&lsquo;वाच्यश्चानुपयन्पतिः&rsquo; (मनु० ९।४)। <strong>अनुपयत् असंविशन्, मैथुनमनाचरन्, असंभवन्। उपयन्नपयन्धर्मो विकरोति हि धर्मिणम् इति न्यायः। उपयन् आगच्छन्।  अपयन् अपगच्छन्। देवं हि मानुषोपेतं भृशं सिध्यति। मानुषोपेतं पौरुषेण सहचरितम्।</strong></li>
<li>&lsquo;यद्युपेतो भूमिजोषणादि समानमाहिताग्नेरोदकान्तस्य गमनात्&rsquo; (पा० गृ० ३।१०।१०)। <strong>उपेत उपनीतः। गुरुं शिष्य इति प्रपन्न इत्यक्षरार्थः।</strong></li>
<li>&lsquo;उपेतः स्त्रीणामनुपेतस्य चोच्छिष्टं वर्जयेत्&rsquo; (आप० ध० २।९।७)। <strong>उक्तोऽर्थः।</strong></li>
<li>&lsquo;भवा नो अग्ने सुमना उपेतौ&rsquo; (ऋ० ३।१८।१)। <strong>उपेतिः प्राप्तिः। उपस्थितिः सान्निध्यम्।</strong></li>
<li>&lsquo;का त उपेतिर्मनसो वराय&rsquo; (ऋ० १।७६।१)। <strong>उपेतिरुपगमनम्। तवोचितमपगमनम् इत्यर्थः।</strong></li>
<li>&lsquo;उपायन उषसां गोमतीनाम्&rsquo; (ऋ० २।२८।२)। <strong>उपायनमुपागमनम्। अथोपायनमुपग्राह्यमुपहारस्तथोपदेत्यमरः। उपायनमुपढौकनम्।</strong></li>
<li>&lsquo;स होपायनकीर्ताऽ उवास&rsquo; (श० ब्रा० १४।९।१।११)। <strong>उपायनकीर्तिः=शिष्यभावेनोपैमीति संशब्दनम्।</strong></li>
<li>&lsquo;अशूद्राणामदुष्टकर्मणामुपायनम्&rsquo; (आप० ध० १।१।१।६)। <strong>उपायनमुपनयनम्।</strong></li>
<li>&lsquo;अत्र वा व्रतोपायनम्&rsquo; (का० श्रौ० २।२।५)। <strong>व्रतोपायनं व्रतग्रहणम्। अन्यत्राप्यस्मिन्सूत्रे ६।२।४ इत्यत्र व्रतोपायनमित्येतदर्थकः प्रयोगः।</strong></li>
<li>&lsquo;उपायाः शिक्षमाणानां बालानामुपलालनाः&rsquo; (वा० प० २।२३८)।</li>
<li>&lsquo;अथाग्नेरुपायि ह्येतत्कर्म यदग्निकर्म&rsquo; (श० ब्रा० ६।६।१।४)। <strong>उपायि सहयोगि। सहचारि।</strong></li>
<li>&lsquo;अनित्या गुणा अपायिन उपायिनश्च&rsquo; (भाष्ये)। <strong>आगमोपायिन इति समुदितोर्थः।</strong></li>
<li>&lsquo;सवर्णोपायी&rsquo; (का० श्रौ० १८।६।२६)। <strong>सवर्णामुपैति संविशति न शूद्रामित्यर्थः।</strong></li>
<li>&lsquo;एकोऽधः प्राङ्शायी मध्वाश्यृतुजायोपायी&rsquo; (का० श्रौ० ५।२।२१)। <strong>उक्तोऽर्थः।</strong></li>
<li>&lsquo;उपेतारमुपेयं च सर्वोपायांश्च कृत्स्नशः। एतत् त्रयं समाश्रित्य प्रयतेतार्थसिद्धये&rsquo; (मनु० ७।२१५)॥ <strong>उपेतारमात्मानम्, उपेयं प्राप्तव्यम् इति मेधातिथिः कुल्लूकश्च। संस्कृतशार्मण्यकोषे त्वन्यथाऽर्थापितम्। यः शत्रूयमाणः तर्जयमान उपैति स उपेतेत्युक्तम्।</strong></li>
<li>&lsquo;वायवः स्थोपायवः स्थ&rsquo; (तै० सं० १।१।१)। <strong>उपायव आगन्त्र्यो दोहनकाले।</strong></li>
</ul>
<h2 id="ईकष">ईक्ष्</h2>
<ul>
<li>{उपेक्ष्}</li>
<li>ईक्ष् (ईक्ष दर्शने)।</li>
<li>&lsquo;किमुपैक्षिष्ठाः&rsquo; (श० ब्रा० ११।५।३।३)। <strong>गार्हपत्यमग्निं किमैक्षिष्ठा इत्याह। इहोपसर्गो धात्वर्थानुवादी, नार्थेऽन्तरं करोति।</strong></li>
<li>&lsquo;दमयन्त्यपि कल्याणी प्रासादस्था ह्युपैक्षत&rsquo; (भा० वन० ७४।५)। <strong>साध्वपश्यदित्यर्थः।</strong></li>
<li>&lsquo;तत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्युपेक्षेत तत्तथा&rsquo; (भा० शां० २०५।२९)॥ <strong>उपेक्षेत उपेत्य ईक्षेत सम्यग्जानीयात्।</strong></li>
<li>&lsquo;अथापिधायाक्षिणी उपेक्षेत तद्यथा बटरकाणि संपतन्तीव दृश्यन्ते&rsquo; (ऐ० ब्रा० ३।२।४)। <strong>उपेक्षेत नेत्रसमीपं पश्येत्।</strong></li>
<li>&lsquo;देवा वै पशून् व्ययजन्त ते रुद्रमन्तरायंस्तान् वामदेव्यस्य स्तोत्र उपेक्षते&rsquo; (पञ्च० ब्रा० ७।९।१३)। उपेक्षत उपेत्य पश्यति (हन्तुकामो रुद्रः)।</li>
<li>&lsquo;नोपेक्षेत क्षणमपि राजा साहसिकं नरम्&rsquo; (मनु० ८।३४४)। <strong>नोपेक्षेत न तत्रोदासीत, न तस्मिन्प्रमाद्येत्। न तमवगणयेत्, न तत्रानादरः स्यात्।</strong></li>
<li>&lsquo;यो मां विप्रकृतां क्षुद्रैरुपेक्षध्वम्&rsquo; (भा० वन० १२।२६)। <strong>उपेक्षध्वमुपेक्षध्वे उदाध्वे मयि।</strong></li>
<li>&lsquo;चारेण च सुप्रयुक्तेन शत्रोः शक्ति व्यपेक्षया। गूढेन चरता तत्त्वमुपेक्षितमिदं मया&rsquo; (रा० ५।३०।४)॥ <strong>उपेक्षितमुपलब्धमन्विष्य विज्ञातम्। शत्रोः शक्तिमवेक्षता। …तावदवेक्षितमिदं मयेति पाठान्तरम्।</strong></li>
<li>&lsquo;तं ह पितोपेक्ष्योवाच&rsquo; (श० ब्रा० १२।२।१।९)। <strong>उपेक्ष्य=विलोक्य अभिवीक्ष्य, तत्र पुत्रे विलोचने व्यापार्य।</strong></li>
<li>&lsquo;न हि शक्ष्यामि कौरव्यान्नश्यमानानुपेक्षितुम्&rsquo; (भा० उ० १५७।३४)। <strong>उपेक्षितुमुपद्रष्टुम्। अयमेवार्थ इति तस्माद् यास्यामि तीर्थानि सरस्वत्या निषेवितुम् इत्युत्तरार्धान्निश्चीयते।</strong></li>
<li>तस्मादेतदुपेक्ष्यतममित्याहुः&rsquo; (ऐ० ब्रा० ३।२)। <strong>एतत् प्रउगशस्त्रम्। अतिशयेनोप समीपे ईक्षणीयमादरणीयमित्यर्थ इति सायणः।</strong></li>
<li>&lsquo;एवम् उच्चावचेष्वर्थेषु निपतन्ति त उपेक्षितव्याः&rsquo; (नि० १।११।३)। <strong>उपेत्य द्रष्टव्याः। सम्यक् परीक्षणीयाः।</strong></li>
<li>&lsquo;तदल्पमपि नोपेक्ष्यं काव्ये दुष्टं कदाचन&rsquo; (काव्यादर्शे १।७)। <strong>उपेक्ष्यमसूर्क्ष्यम्, अनादरणीयम्।</strong></li>
<li>&lsquo;उपेक्षा ब्रह्मचर्यं च परित्यागश्च सर्वशः&rsquo; (भा० आश्व० ३८।८)। <strong>उपेक्षा औदासीन्यम्।</strong></li>
</ul>
<h2 id="उकष">उक्ष्</h2>
<ul>
<li>{उपोक्ष्}</li>
<li>उक्ष् (उक्ष सेचने)।</li>
<li>&lsquo;आपो देबीरित्यधस्तादुपोक्षति&rsquo; (का० श्रौ० ६।३।२९)। <strong>उपोक्षति प्रोक्षति।</strong></li>
</ul>
<h2 id="उनद">उन्द्</h2>
<ul>
<li>{उपोन्द्}</li>
<li>उन्द् (उन्दी क्लेदने)।</li>
<li>&lsquo;आप उन्दन्तु ते तनुं दीर्घायुत्वाय वर्चसे&rsquo; (इत्युपोद्य (आप० श्रौ० ८।१।४।१)। <strong>उपोद्य आर्द्रीकृत्य क्लेदयित्वा।</strong></li>
</ul>
<h2 id="ऊह">ऊह्</h2>
<ul>
<li>{उपोह्}</li>
<li>ऊह् (ऊह वितर्के)।</li>
<li>&lsquo;ताः कुसिन्धमुपौहन्&rsquo; (तै० ब्रा० २।३।६।१)। <strong>उपौहन् प्राप्नुवन्। कुसिन्धं शिरोव्यतिरिक्तं देहम्।</strong></li>
<li>&lsquo;चतुर्धा बह्मौदनं व्युद्धृत्य सर्पिषोपसिच्य… ऋत्विग्भ्य उपोहति&rsquo; (आप० श्रौ० ५।१।५।९)। <strong>उपोहति समर्पयति प्रापयति प्रयच्छति।</strong></li>
<li>&lsquo;तमाज्येन सन्तार्य ध्रुवाया उपोहति&rsquo; (आप० श्रौ० ३।१।१।१०)। <strong>ध्रुवायाः समीपं गमयतीत्यर्थः।</strong></li>
<li>&lsquo;साक्षादिव व्यवहितं शब्देनार्थमुपोहते&rsquo; (वा० प० २।२१५)। <strong>उपोहते समर्पयति।</strong></li>
<li>&lsquo;पश्चाच्छम्यामुपोहति&rsquo; (का० श्रौ० २।५।४)। <strong>(दृषदो) ऽधस्तात्प्रवेशयतीत्यर्थः।</strong></li>
<li>&lsquo;उपोह्यन्ते स्वरा येन यस्माद् गीतं प्रवर्तते। तस्मादुपोहनं प्रोक्तं शुष्काक्षरसमन्वितम्&rsquo; (ना० शा० ३१।१२५)॥</li>
<li>&lsquo;उपोह्यमाने द्यूते&rsquo; (भा० सभा० २०५१)। <strong>उपोह्यमाने प्रक्रम्यमाणे प्रारभ्यमाणे।</strong></li>
<li>&lsquo;उपोह्य रुचिरां नावम्&rsquo; (रा० २।५२।६)। <strong>उपोह्य इतः प्रेर्य।</strong></li>
<li>&lsquo;महद् धनुः सज्जमुपोह्य लक्ष्मणः&rsquo; (रा० २।८७।२३)।</li>
<li>&lsquo;उपोढशब्दा न रथाङ्गनेमयः&rsquo; (शा० ७।१०)। <strong>उपोढो जातः।</strong></li>
<li>&lsquo;उपोहश्च समूहश्च क्षत्तारौ ते प्रजापते&rsquo; (अथर्व० ३।२४।७)। <strong>उप समीपम् ऊहति प्रापयति धान्यादिकमित्युपोहः। एतत्संज्ञको देव इति सायणः॥</strong></li>
</ul>
<h2 id="ऋ">ऋ</h2>
<ul>
<li>{उपार्}</li>
<li>ऋ (ऋ गतिप्रापणयोः)।</li>
<li>&lsquo;मोष्वन्याँ उपारतम्&rsquo; (ऋ० ८।५।१३)। <strong>मोपारतं मोपगमतम्।</strong></li>
<li>&lsquo;युवं शिञ्जारमुशना उपारथुः&rsquo; (ऋ० १०।४०।७)। <strong>अभ्युपपत्तुकामावुपससृपथुः।</strong></li>
<li>&lsquo;यदाशसा निःशसाऽभिशसोपारिम जाग्रतो यत्स्वपन्तः&rsquo; (ऋ० १०।१६४।३)। <strong>उपारिम प्रामदाम, अस्खालिष्म।</strong></li>
<li>&lsquo;यदस्मृति चकृम किञ्चिदग्न उपारिम चरणे जातवेदः&rsquo; (अथर्व० ७।१०६।१)। <strong>उपार्तं लुप्तमकार्ष्म। यत्कर्मानुष्ठाने मूढा अभूमेत्यर्थः।</strong></li>
<li>&lsquo;मोपाराम जिह्वयेयमानम्&rsquo; (रुद्रम्) (अथर्व० ११।२।१७)। <strong>मोपाराम मा उपगच्छाम इति सायणः। मा विरुधाम मा तं रुद्रं पर्यवस्थिष्महि इति केचित् साम्प्रतिकाः।</strong></li>
</ul>
<h2 id="ऋचछ">ऋच्छ्</h2>
<ul>
<li>{उपार्च्छ्}</li>
<li>ऋच्छ् (ऋच्छ गतीन्द्रियप्रलयमूर्तिभावेषु)।</li>
<li>&lsquo;स इन्न्वै तमपार्च्छति&rsquo; (तै० सं० १।५।९।६)। <strong>उपार्च्छति उपरुध्य पीडयति।</strong></li>
</ul>
<h2 id="ऋध">ऋध्</h2>
<ul>
<li>{उपार्ध्}</li>
<li>ऋध् (ऋधु वृद्धौ)।</li>
<li>&lsquo;तस्मादेतत् क्षत्रिय एव नक्षत्रमुपेर्त्सेत्&rsquo; (श० ब्रा० २।१।२।१७)। <strong>अस्मिन्नेव नक्षत्रे (चित्रायाम्) ऽग्न्याधानमिच्छेन्निर्वर्तयितुमित्याह। उपपूर्वादृधेः सन्नन्ताल्लिङि रूपम् इडभावपक्षे।</strong></li>
</ul>
<h2 id="ऋष">ऋष्</h2>
<ul>
<li>{उपार्ष्}</li>
<li>ऋष् (ऋष गतौ)।</li>
<li>&lsquo;अथ दक्षिणा युग्यमुपार्षति&rsquo; (श० ब्रा० ५।४।३।८)। <strong>उपार्षति प्राजति।</strong></li>
</ul>
<h2 id="एष">एष्</h2>
<ul>
<li>{उपेष्}</li>
<li>(एषृ गतौ)।</li>
<li>&lsquo;पराङ्मित्र एषत्वर्वाची गौरुपेषतु&rsquo; (अथर्व० ६।६७।३)। <strong>उपेषतु उपेषतामुपैतु।</strong></li>
<li>&lsquo;उपेषन्तमुदुम्बलम्&rsquo; (अथर्व० ।८।६।१७)। <strong>छद्मनोपयन्तम्, त्सरन्तम्। सायणस्तु सर्वत इच्छन्तम्। गर्भिणी कुत्रास्त इत्यन्विष्यन्तम् इत्याह।</strong></li>
</ul>
<h2 id="कज">कूज्</h2>
<ul>
<li>{उपकूज्}</li>
<li>कूज् (कूज अव्यक्ते शब्दे)।</li>
<li>&lsquo;चक्रवाकोपकूजिताम्&rsquo; (ह्रदिनीम्) (भा० वन० २५१२)। <strong>चक्रवाकविरुताकुलामित्याह।</strong></li>
</ul>
<h2 id="क">कृ</h2>
<ul>
<li>{उपकृ}</li>
<li>कृ (डुकृञ् करणे)।</li>
<li>&lsquo;अल्पं वा बहु वा यस्य श्रुतस्योपकरोति यः। तमपीह गुरुं विद्याच्छ्रुतोपक्रियया तया&rsquo; (मनु० २।१४९)॥ <strong>श्रुतस्योपकरोति श्रुते प्रकर्षं करोति, श्रुतमुपबृंहयति।</strong></li>
<li>&lsquo;उपैनामितः कुर्वीमहि&rsquo; (श० ब्रा० ११।१।६।२१)। <strong>एनां प्राचीं दिशमुपकुर्वीमहि वर्धयेम सबलां कुर्याम श्रेयसीं चरेम।</strong></li>
<li>&lsquo;धृष्टद्युम्नं तु पाञ्चाल्यमानीय स्वं निवेशनम्। उपाकरोदस्त्रहेतोः&rsquo; (भा० आदि० ६४०८)। <strong>उपाकरोत् समवर्धयत्।</strong></li>
<li>&lsquo;न पूर्वं गुरवे किञ्चिदुपकुर्वीत धर्मवित्&rsquo; (मनु० २।२४५)। <strong>नोपकुर्वीत न दद्यात्।</strong></li>
<li>&lsquo;हरिमुपकरुते&rsquo; (१।३।३२ सूत्रे कौमुद्यां दीक्षितः)। <strong>उपकुरुते सेवते।</strong></li>
<li>&lsquo;ते (भृत्याः) प्राणैरप्युपकुर्वते&rsquo; (पञ्चत० १।९५)। <strong>उक्तोऽर्थः।</strong></li>
<li>&lsquo;सा लक्ष्मीरुपकुरुते यया परेषाम्&rsquo; (कि० ७।२८)। <strong>उपकुरुते साहाय्यमाचरति।</strong></li>
<li>&lsquo;उप ते गा इवाकरं वृणीष्व दुहितर्दिवः&rsquo; (ऋ० १०।१२७।८)। <strong>उपाकरमुपेत्य त्वां स्तुतिभिरभिमुखी करोमीत्याह।</strong></li>
<li>&lsquo;गायत्रस्तूपकुर्वाणः&rsquo; (गौ० ध० १०।११)।</li>
<li>&lsquo;उपकुर्वाणो ब्रह्मचारी यो गृहस्थो बुभूषति। एधो दकस्योपस्कुरुते&rsquo; (६।१।१३९ सूत्रे वृत्तौ)। <strong>एध उदके गुणान्तरमौष्ण्यमाधत्ते इत्यर्थः। कन्यामुपस्कुरुते। अलं करोतीत्यर्थः। उपस्कुर्वन्ति ब्राह्मणाः समवयन्तीत्यर्थः।</strong></li>
<li>&lsquo;अत्रानुक्तं स्मृत्यन्तरवशादुपस्क्रियते&rsquo; (आप० ध० १।१६।२ इत्यत्र उज्ज्वलायां हरदत्तः)। <strong>उपस्क्रियतेऽध्याह्रियते।</strong></li>
<li>&lsquo;क्रीत्वा स्वयं वाप्युत्पाद्य परोपकृतमेव वा&rsquo; (मनु० ५।३२)। <strong>परोपकृतं परेण दत्तम्।</strong></li>
<li>&lsquo;गता नाशं तारा उपकृतमसाधाविव जने&rsquo; (५।२५ मृच्छ०)। <strong>उपकृतमुपकारोऽनुग्रहः।</strong></li>
<li>&lsquo;यन्ममोपकृतं शक्यं प्रतिकर्तुं न तन्मया&rsquo; (रा० ४।३२।८)। <strong>उक्तोऽर्थः।</strong></li>
<li>&lsquo;उपस्कृतं ब्रूते।&rsquo; <strong>साध्याहारमाह।</strong></li>
<li>&lsquo;सितातपत्रव्यजनैरुपस्कृतः&rsquo; (भा० पु० १।११।२७)। <strong>उपस्कृतोऽलङ्कृतः।</strong></li>
<li>&lsquo;उपस्कृता ब्राह्मणाः।&rsquo; समुदिताः समवेता इत्यर्थः।**</li>
<li>&lsquo;सम्पीड्यात्मानमार्यत्वात्त्वया कश्चिदुपस्कृतः&rsquo; (भा० अनु० १२४।१४)। <strong>उपस्कृतो गणान्तरं प्रापितः, उन्नमितः।</strong></li>
<li>&lsquo;अकृत्रिममसंहार्यं प्राकृतं निरुपस्कृतम्। अध्यात्मं सुकृतम्…&rsquo; (भा० शां० २१५।१६)॥ <strong>निरुपस्कृतं गुणाधानमलापकर्षणसंस्कारहीनम्।</strong></li>
<li>&lsquo;एषोऽनुपस्कृतः प्रोक्तो योघधर्मः सनातनः&rsquo; (मनु० ७।९८)। <strong>अनुपस्कृतोऽविकृतोऽविगर्हितः।</strong></li>
<li>&lsquo;मांसं यच्चानुपस्कृतम्&rsquo; (मनु० ३।२५७)। <strong>अनुपस्कृतमविकृतम्। पूतिगन्धादिरहितम्।</strong></li>
<li>&lsquo;न हीदानी सहाया मे परीप्सन्त्यनुपस्कृताः&rsquo; (भा० द्रोण० १५०।२९)।</li>
<li>&lsquo;तस्मात् सर्वधर्ममास्थाय सुव्रताः सत्यवादिनः। लोकस्य गुरवो भूत्वा ते भवन्त्यनुपस्कृताः&rsquo; (भा० शां० ११।२५)॥ <strong>अनुपस्कृता निःसंशया इति नीलकण्ठः। शब्दमर्यादयायमर्थः कथं लभ्यत इति न सुज्ञानम्।</strong></li>
<li>&lsquo;अनुपस्कृता रतिः।&rsquo; <strong>अकृत्रिमेत्यर्थः।</strong></li>
<li>&lsquo;शास्त्रोपस्कृतशब्दसुन्दरगिरः&rsquo; (कवयः) (भर्तृ० २।१२)। <strong>उपस्कृताः संस्कृताः।</strong></li>
<li>&lsquo;राजतं चानुपस्कृतम्&rsquo; (मनु० ५।११२) (अद्भिरेव शुध्यति)। <strong>अनुपस्कृतं रेखादिगुणान्तराधानरहितमिति कुल्लूकः।</strong></li>
<li>&lsquo;प्रादेशमात्रं भूमेस्तु यो दद्यादनुपस्कृतम्&rsquo; (भा० अनु० ३३३५)। <strong>अनुपस्कृतं कण्टकगुल्माद्यपहारेण समीकरणेन च यन्न प्रसाधितम्।</strong></li>
<li>&lsquo;आभिषेचनिकं चैव सर्वमेतदुपस्कृतम्&rsquo; (रा० )। <strong>उपस्कृतं सज्जीकृतम्।</strong></li>
<li>&lsquo;सत्योऽयं प्रतितर्को मे परेण त्वमुपस्कृतः&rsquo; (रा० ६।१०४।७)। <strong>उपस्कृत उत्कोचादिना विकारं प्रापित इति तिलकः।</strong></li>
<li>&lsquo;ब्राह्मणार्थे गवार्थे च देहत्यागोऽनुपस्कृतः&rsquo; (मनु० १०।६२)। <strong>अनुपस्कृतः प्रयोजननिरपेक्षः। निष्कारणः।</strong></li>
<li>&lsquo;शक्तिश्चेच्छयनं दद्यात्सर्वोपस्करसंयुतम्&rsquo; (मात्स्य पु० ९६।१८)। <strong>उपस्करो गृहोपकरणम्।</strong></li>
<li>&lsquo;रमणीयाश्च ये केचित् क्रीडार्थाश्चाप्युपस्कराः&rsquo; (रा० २।३०।४४)। <strong>क्रीडार्था उपस्कराः स्वर्णमयपुत्रिकाद्युपकरणानीति तिलकः।</strong></li>
<li>&lsquo;जातरूपमयादिपुत्रिका भोजनोपस्करैः सह&rsquo; (भा० अनु० ५३।२२)। <strong>उपस्करो व्यञ्जनम्।</strong></li>
<li>&lsquo;सश्रवणचित्रकृत्तिकोपस्करवाहिभिः पापर्द्धिकपरिजनैः&rsquo; (नलचम्प्वाम् १)। <strong>उपस्करो मृगयोपयोगि साधनम्, समूहश्च।</strong></li>
<li>&lsquo;मङ्गलालम्भनीयानि प्राशनीयान्युपस्करान्। उपानिन्युः…&rsquo; (रा० २।६५।९)॥ <strong>उपस्करा दर्पणवस्त्राभरणादयः।</strong></li>
<li>&lsquo;अद्य स्त्रिय उपरता इति मन्य इत्युपस्कार्यम्&rsquo; (रा० २।८६।१४) <strong>इत्यत्र गोविन्दराजो भूषणे। उपस्कार्यमध्याहार्यम्।</strong></li>
<li>&lsquo;उपस्करो रथस्यासन्नापः सर्वाश्च निम्नगाः&rsquo; (भा० कर्ण० ३४।२४)। <strong>उपस्करो बन्धादिसामग्रीति नीलकण्ठः।</strong></li>
<li>&lsquo;उपस्करैरधिष्ठानैः&rsquo; (भा० द्रोण० १४८।४२)।</li>
<li>&lsquo;सूपस्करेषु शुभ्रेषु महत्सु च महारथाः&rsquo; (भा० वि० ३१।१७)। <strong>उपस्करो रथाङ्गं चक्रम्।</strong></li>
<li>&lsquo;पञ्च सूना गृहस्थस्य चुल्ली पेषण्युपस्करः&rsquo; (मनु० ३।६८)। <strong>उपस्करो गृहोपकरणं कुशसंमार्जन्यादि।</strong></li>
<li>&lsquo;वेदोपकरणे चैव स्वाध्याये चैव नैत्यके&rsquo; (मनु० २।१०५)। <strong>वेदोपकरणे वेदाङ्गे।</strong></li>
<li>&lsquo;भोजनान्यथ पानानि सर्वोपकरणानि च&rsquo; (भा० वन० १०३८)। <strong>उपकरणानि उपेयोपायाः।</strong></li>
<li>&lsquo;पुरुषः प्रधानं तस्योपकरणमन्यत्।&rsquo; (सुश्रुत० १।४।५)। <strong>उपकरणमङ्गभावं गतं साधनम्।</strong></li>
<li>&lsquo;वीतं सस्तूपकरणं बन्धने मृगपक्षिणाम्&rsquo; (अमरः)। <strong>उपकरणं करणं साधनम्।</strong></li>
<li>&lsquo;स्वायत्तसिद्धे राज्ञो हि प्रजोपकरणं मता&rsquo; (कथा० १५।५८)। <strong>उपकरणं परिच्छदः।</strong></li>
<li>&lsquo;कर्मोपकरणाः शूद्राः शिल्पिन कारवस्तथा&rsquo; (मनु० १०।१२०)। <strong>कर्मणैव स्वव्यवसायेनैवोपकुर्वन्ति सेवन्त इति कर्मोपकरणाः।</strong></li>
<li>&lsquo;सौधोऽस्त्री राजसदनमुपकार्योपकारिका&rsquo; (अमरः)। उपकार्येति चोपकारिकेति चोभे राजसदनस्य पटमण्डपस्य नामधेये।**</li>
<li>&lsquo;पुन्नागनागकरवीरकृतोपकारे तस्मिन्गृहे&rsquo; (सुश्रुत०)। <strong>उपकारः संस्कारो ऽलङ्कारः।</strong></li>
<li>&lsquo;सर्वोपि जनो विरूपकरणे समर्थो भवति नोपकरणे&rsquo; (पञ्चत०)। <strong>उपकरणं साधूकरणं समाधानम्। अनुग्रह इति संस्कृतशार्मण्यकोषः। सोऽयं प्रकरणविरुद्धः, अनन्तरपूर्व विरूपकरण इति श्रवणात्।</strong></li>
</ul>
<h2 id="कत">कृत्</h2>
<ul>
<li>{उपकृत्}</li>
<li>कृत् (कृती छेदने)।</li>
<li>&lsquo;अपृष्ट्वा बुद्धिसम्पन्नान् वैद्यान्वानरचापलात्। यत्किञ्चनप्रलापी त्वं वाक्शरैरुपकृन्तसि&rsquo; (रा० ४।१८।५)॥ <strong>उपकृन्तसि तुदसि विध्यसि। निर्णयसागरमुद्रिते पुस्तके वाक्शरैरुपकृन्तसीति नास्ति।</strong></li>
</ul>
<h2 id="कष">कृष्</h2>
<ul>
<li>{उपकृष्}</li>
<li>कृष् (कृष विलेखने)।</li>
<li>&lsquo;उत्सादयति लोकांस्त्रीन् स्त्रियश्चाप्युपकर्षति&rsquo; (रा० १।१६।७)। <strong>उपकर्षति बलादात्मसमीपं प्रापयति।</strong></li>
<li>&lsquo;पाण्युपकर्षं पाणिनोपकर्षं धानाः संगृह्णाति&rsquo; (पा० ३।४।४९ सूत्रे वृत्तौ)। <strong>पाणिना संनिकृष्येत्यर्थः।</strong></li>
<li>&lsquo;चक्रे विसृष्टमजयेश्वर षोडशारे निष्पीड्यमानमुपकर्ष विभो प्रपन्नम्&rsquo; (भा० पु० ७।९।२२)॥ <strong>उपकर्ष उद्धृत्यात्मसमीपं प्रापयेत्यर्थः।</strong></li>
</ul>
<h2 id="क-1">कॄ</h2>
<ul>
<li>{उपकॄ}</li>
<li>कॄ (कॄ विक्षेपे)।</li>
<li>&lsquo;नोपकिरन्त्युत्तरवेदिम्&rsquo; (श० ब्रा० २।५।१।१८)। <strong>उत्खाय न कुर्वन्ति।</strong></li>
<li>&lsquo;तमाखूत्कर उपकिरति&rsquo; (श० ब्रा० २।७।२।१०)। <strong>उपकिरति निक्षिपति, उपक्षिपति।</strong></li>
<li>&lsquo;तेषां वा अर्धान् उपकिरन्ति&rsquo; (रा० ब्रा० ३।६।२।२२)। <strong>उपकिरन्ति मृदोपचिन्वन्ति।</strong></li>
<li>&lsquo;अथोत्तरतः सिकता उपकीर्णा भवन्ति&rsquo; (श० ब्रा० १४।१।३।१४)। <strong>उपकीर्णाः समीपे कीर्णाः।</strong></li>
<li>&lsquo;रत्नोपकीर्णां वसुधाम्&rsquo; (भा० अनु० ३१६२)। <strong>रत्नोपकीर्णां रत्नाचिताम्।</strong></li>
<li>&lsquo;उपस्कीर्ण हन्त ते वृषल भूयात्&rsquo; (पा० ६।१।१४१ सूत्रे वृत्तौ)। <strong>हे वृषल तथा ते विक्षेपोऽस्तु यथा हिंसामनुबध्नीयादित्यर्थः।</strong></li>
<li>&lsquo;उपस्कारं काश्मीरका लुनन्ति&rsquo; (पा० ६।१।१४० सूत्रे वृत्तौ)। <strong>विक्षिप्य लुनन्तीत्यर्थः।</strong></li>
</ul>
<h2 id="कलप">क्लृप्</h2>
<ul>
<li>{उपक्लृप्}</li>
<li>क्लृप् (कृपू सामर्थ्ये)।</li>
<li>&lsquo;सर्वत्रातिकृतं भद्रे व्यसनायोपकल्पते&rsquo; (रा० ५।२४।२१)। <strong>उपकल्पते कल्पते ऽलं भवति समर्थो भवति।</strong></li>
<li>&lsquo;वार्यपि श्रद्धया दत्तमक्षयायोपकल्पते&rsquo; (मनु० ३।२०२)। <strong>अक्षयाय अक्षयसुखाय। उपक्लृपिः पूर्वत्रार्थ एव।</strong></li>
<li>&lsquo;यथा दुग्धेस्थितं सर्पिर्न स्वादायोपकल्पते&rsquo; (भा० पु० १।२।६९)। <strong>स्वादाय नोपकल्पते स्वादितुं न लभ्यते।</strong></li>
<li>&lsquo;वधं नार्हति चेन्द्रोपि तत्रेदमुपकल्पते&rsquo; (भा० ६।१८।४३)। <strong>इदमुपकल्पते इदं युक्तं भवति।</strong></li>
<li>&lsquo;अतो यतमदस्य कर्मोपकल्पेत्&rsquo; (श० ब्रा० ६।२।२।१५)। <strong>अस्य योग्यं भवेत्, एतदर्हं स्यात्।</strong></li>
<li>&lsquo;धर्मस्य ह्यापवर्ग्यस्य नार्थोऽर्थायोपकल्पते&rsquo; (भा० पु० १।२।९)। <strong>नार्थायोपकल्पते प्रयोजनवान्भवितुं नार्हति।</strong></li>
<li>&lsquo;केशश्मश्रु लोमनखानि वापयित्वोपकल्पयते&rsquo; (बौ० ध० २।१०।१७।९१)। <strong>उपकल्पयते ऽर्जयति।</strong></li>
<li>&lsquo;तानि दक्षिणपार्श्वे तु भुञ्जानस्योपकल्पयेत्&rsquo; (सुश्रुत० १।४६।५०२)। <strong>समीपं ढौकयेदित्यर्थः।</strong></li>
<li>&lsquo;महोक्षं वा महाजं वा श्रोत्रियायोपकल्पयेत्&rsquo; (याज्ञ० १।१०९)।</li>
<li>&lsquo;तस्यैते पुरस्ताद् रक्षितार उपक्लृप्ता भवन्ति&rsquo; (श० ब्रा० १३।४।२।५)। <strong>उपक्लृप्ताः सज्जाः।</strong></li>
<li>&lsquo;चतस्रो जाया उपक्लृप्ता भवन्ति&rsquo; (श० ब्रा० १३।४।१।८)। <strong>सेवायामुपस्थिता भवन्तीत्याह।</strong></li>
<li>&lsquo;यस्त्वेतान्युपक्लृप्तानि द्रव्याणि स्तेनयेन्नरः&rsquo; (मनु० ८।३३३)। <strong>उपक्लृप्तानि उपयोगार्थं कृतसंस्काराणीति कुल्लूकः।</strong></li>
<li>&lsquo;रन्तिदेवस्य यज्ञे ताः पशुत्वेनोपकल्पिताः&rsquo; (भा० अनु० ३३५१)। <strong>उपकल्पिताः संकल्पिता निश्चिता नियताः।</strong></li>
<li>&lsquo;सदश्वैरुपकल्पितान् रथान्&rsquo; (भा० आदि० ४०९८)। <strong>उपकल्पितान् युक्तान्।</strong></li>
<li>आसनेषूपक्लृप्तेषु बर्हिष्मत्सु&rsquo; (मनु० ३।२०८)। <strong>उपक्लृप्तेषु न्यस्तेषु।</strong></li>
<li>&lsquo;वक्ष्याम्यतः परं कृत्स्नामाहारस्योपकल्पनाम्&rsquo; (सुश्रुत० १।४६।५०४)। <strong>उपकल्पना समीपे ढौकना।</strong></li>
</ul>
<h2 id="करम">क्रम्</h2>
<ul>
<li>{उपक्रम्}</li>
<li>क्रम् (क्रमु पादविक्षेपे)।</li>
<li>&lsquo;नयेन विधिदृष्टेन यदुपक्रमते परान्&rsquo; (भा० सभा० १७।३)। <strong>उपक्रमत उत्सहत इति नीलकण्ठः। एवं सति परानिति द्वितीया नोपपद्यते। संस्कृतशार्मण्यकोषस्तु उपैति आचरतीत्येवं व्याख्याति। तदेवादोषं भाति।</strong></li>
<li>&lsquo;उपचक्राम तौ वाग्भिर्मृद्वीभिः&rsquo; (रा० ४।२।२)। <strong>व्यवजहार, उपेयायेति वा।</strong></li>
<li>&lsquo;राज्ञस्तस्याज्ञया देवी वसिष्ठमुपचक्रमे&rsquo; (भा० आदि० १७७।४३)। <strong>उपचक्रमे उपचक्राम उपेयाय।</strong></li>
<li>&lsquo;उपक्रामति जन्तूंश्च उद्वेगजननः सदा&rsquo; (भा० अनु० १४५।३४)। <strong>उपक्रामति उपद्रवति।</strong></li>
<li>&lsquo;उप क्रमस्व पुरुरूपमाभर वाजं नेदिष्ठमूतये&rsquo; (अथर्व० २०।८५।४)। <strong>उपक्रमस्व उपक्राम उपगच्छ।</strong></li>
<li>&lsquo;धर्मो यतः स्यात् तदुपक्रमेत&rsquo; (रा० २।२१।५८)। <strong>उपक्रमेत प्रारभेत।</strong></li>
<li>&lsquo;उपाक्रामत काकुत्स्थः कृपणं बहु भाषितुम्&rsquo; (रा० २।१०३।६)। <strong>उपाक्रामत उपाक्रमत प्रकान्तवान् प्रारब्ध।</strong></li>
<li>&lsquo;तानादाय कुमारांस्तु नगरायोपचक्रमे&rsquo; (हरि० १।२६।४२)। <strong>नगरं गन्तुमारेभ इत्याह।</strong></li>
<li>&lsquo;गृहीत्वा तानि वैदेही गमनायोपचक्रमे&rsquo; (रा० ७।४६।११)। <strong>उक्तोऽर्थः।</strong></li>
<li>&lsquo;सरुजमात्मवन्तमुपकरणवन्तमुपक्रमेत्&rsquo; (सुश्रुत० चि० ५।२८)। <strong>उपक्रमेत् उपक्रामेत् उपचरेत्, चिकित्सेत्।</strong></li>
<li>&lsquo;नोपक्रमेदविदितं रोगं किञ्चिच्चिकित्सकः&rsquo; (का० सं० खिल० रक्तगुल्म० श्लो० ६५)। <strong>उक्तोऽर्थः।</strong></li>
<li>&lsquo;साध्यासाध्यं विदित्वोपक्रमते स भिषक् स्मृतः।&rsquo; (शुक्र० २।१८४)। <strong>साधुः प्रयोगः, आत्मनेपदं तु दुष्प्रयुक्तम्।</strong></li>
<li>&lsquo;ममापि चर्मरत्नमुपायोपक्रान्तो यदि प्रयच्छेत्&rsquo; (दशकु०)। <strong>उपक्रान्तो वशे कृतः।</strong></li>
<li>&lsquo;उपक्रान्ते प्रमुञ्चति&rsquo; (का० श्रौ० ८।४।२०)। <strong>उपक्रान्ते समाप्ते (सीवनकर्मणि) ग्रन्थिं विस्रंसयतीत्याह। अन्यत्र दुर्लभोऽयमर्थः।</strong></li>
<li>&lsquo;उपक्रम्यः कथमयं कश्चास्योपक्रमः&rsquo; (का० सं० खिल० रक्तगुल्म० श्लो० १२)। <strong>उपक्रम्यः चिकित्स्यः।</strong></li>
<li>&lsquo;वयस्य, एवमादिभिरनुपक्रम्योऽयमातङ्कः&rsquo; (विक्रम० ३)। <strong>उक्तोऽर्थः।</strong></li>
<li>&lsquo;पप्रच्छ प्रयोजनमुपक्रमे&rsquo; (भा० वन० ९८।८)। <strong>उपक्रम आगमनम्। ज्ञात्वाऽऽरम्भ उपक्रम इत्यमरः। उपक्रमो वशीकारे समारम्भे चिकित्सने इति कोषान्तरम्।</strong></li>
<li>&lsquo;मूत्रप्रभार्तवविट्प्रभार्तवयोरप्यसाध्यत्वादेवोपक्रमं नाभ्यधादिति&rsquo; (अष्टाङ्ग० शारीर० १।१५-१६ सूत्रे हृदयबोधिकाकारस्य वचनम्)। <strong>अर्थस्तूदितचरः।</strong></li>
<li>&lsquo;शरीरपतितानां तु शारीरवदुपक्रमः&rsquo; (सुश्रुत० १।१।२६)।</li>
<li>&lsquo;तस्य चायमुपक्रमः&rsquo; (महावीर० ४।४)। <strong>उपक्रमो बुद्धिपूर्व आरम्भः।</strong></li>
<li>&lsquo;तानानयेद् वशं सर्वान्सामादिभिरुपक्रमैः&rsquo; (मनु० ७।१०७)। <strong>उपक्रमा उपायाः।</strong></li>
<li>&lsquo;क्रमशो मण्डलं चिन्त्यं सामादिभिरुपक्रमैः&rsquo; (याज्ञ० १।३४५)।</li>
<li>&lsquo;अशोचन् प्रतिकुर्वीत यदि पश्येदुपक्रमम्&rsquo; (भा० शां० ३३०।१५)। <strong>उक्तोऽर्थः।</strong></li>
<li>&lsquo;किं वा मम वधायैष उपक्रमो मन्थरकस्य&rsquo; (पञ्चत०)। <strong>उपक्रमः प्रारम्भः।</strong></li>
<li>&lsquo;उपायतः समारब्धाः सर्वे सिध्यन्त्युपक्रमाः&rsquo; (वि० पु० १।१३।७८)। <strong>उपक्रमा आरम्भाः कर्माणि। हरिवंशे (२।५।५३) प्येषोऽन्यूनातिरिक्तः पाठः स्थितः।</strong></li>
<li>&lsquo;यद्यप्यकृतकृत्यानामीदृशः स्यादुपक्रमः&rsquo; (रा० ५।६४।३०)। <strong>उपक्रम आचारो व्यवहारो वृत्तिः।</strong></li>
<li>&lsquo;यत्तु सम्यगुपक्रान्तं कार्यमेति विपर्ययम्&rsquo; (का० नी० सा० १२।१९)। <strong>उपक्रान्तमारब्धम्।</strong></li>
</ul>
<h2 id="कर">क्री</h2>
<ul>
<li>{उपक्री}</li>
<li>क्री (डुक्रीञ् द्रव्यविनिमये)।</li>
<li>&lsquo;घटादीनुपक्रीय&rsquo; (हितोप० )। <strong>क्रयेण प्राप्य।</strong></li>
</ul>
<h2 id="करड">क्रीड्</h2>
<ul>
<li>{उपक्रीड्}</li>
<li>क्रीड् (क्रीडृ विहारे)।</li>
<li>&lsquo;उपक्रीडन्ति तान्राजन् शुभाश्चाप्सरसां गणाः&rsquo; (भा० अनु० ८१।३०)। <strong>उपक्रीडन्ति उपेत्य क्रीडन्ति समीपे क्रीडन्ति। उपसर्गवशात् सकर्मकत्वम्।</strong></li>
</ul>
<h2 id="करश">क्रुश्</h2>
<ul>
<li>{उपक्रुश्}</li>
<li>क्रुश् (क्रुश आह्वाने रोदने च)।</li>
<li>&lsquo;उपक्रुष्टं जीवितं सन्त्यजेयुः&rsquo; (भा० उ० २५।८)। <strong>उपक्रुष्टं निन्दितं सापवादम् अवगीतम्।</strong></li>
<li>&lsquo;बोधिसत्वः किल कस्मिंश्चिदनुपक्रुष्टगोत्रचारित्रे… महति ब्राह्मणकुले जन्म-परिग्रहं चकार&rsquo; (अवदा० ब्राह्मणजा०)। <strong>अनुपक्रुष्टे अनवगीते गोत्र-चारित्रे यस्य तस्मिन्।</strong></li>
<li>&lsquo;न शक्नोम्युपक्रोशं पृथिव्यां धातुमात्मनः&rsquo; (रा० ३।६२।२६)। <strong>उपक्रोशोऽपवादः।</strong></li>
<li>&lsquo;प्राणैरुपक्रोशमलीमसैर्वा&rsquo; (रघु० २।५३)। <strong>उक्तोऽर्थः।</strong></li>
</ul>
<h2 id="कलद">क्लिद्</h2>
<ul>
<li>{उपक्लिद्}</li>
<li>क्लिद् (क्लिदू आर्द्रीभावे)।</li>
<li>&lsquo;विरुद्धानामुपक्लिन्नपूतीनां भक्षणेन च&rsquo; (चरक० सू० २४।८)। <strong>उपक्लिन्नं शुच्यत् कालपरिवासेन निर्यद्रसम्।</strong></li>
</ul>
<h2 id="कषर">क्षर्</h2>
<ul>
<li>{उपक्षर्}</li>
<li>क्षर् (क्षर संचलने)।</li>
<li>&lsquo;उप क्षरन्ति सिन्धवो मयोभुव ईजानं यक्ष्यमाणं च धेनवः&rsquo; (ऋ० १।१२५।४)। <strong>समीपे क्षरन्ति स्रवन्ति स्यन्दन्ते। प्रीणयन्तीत्यर्थः।</strong></li>
<li>&lsquo;सर्वतो वा एताः स्वधा यजमानमुपक्षरन्ति। यदेतानि हवींष्याज्यं धानाः करम्भः परिवापः पुरोडाशः पयस्येति&rsquo; (ऐ० ब्रा० ८।५)। <strong>उक्तोऽर्थः।</strong></li>
</ul>
<h2 id="कष-1">क्षि</h2>
<ul>
<li>{उपक्षि}</li>
<li>क्षि (क्षि क्षये)।</li>
<li>&lsquo;नू नो रास्व… द्युमदग्ने सुवीर्यं वर्षिष्ठमनुपक्षितम्&rsquo; (ऋ० ३।१३।७)। <strong>अनुपक्षितं व्यये क्रियमाणे ऽप्यनुपक्षीणम्। अक्षय्यमित्यर्थः।</strong></li>
</ul>
<h2 id="कष-2">क्षि</h2>
<ul>
<li>{उपक्षि}</li>
<li>क्षि (क्षि निवासगत्योः)।</li>
<li>&lsquo;देवो न यः पृथिवीं विश्वधाया उपक्षेति हितमित्रो न राजा&rsquo; (ऋ० १।७३।३)। <strong>पृथिवीमुपक्षेति पृथिव्यां निवसति।</strong></li>
<li>&lsquo;शुचिरपस्सूयवसा अदब्ध उपक्षेति&rsquo; (तै० सं० २।१।११।११)। <strong>उपक्षेति उपक्षियति उपगच्छति प्राप्नोति।</strong></li>
<li>&lsquo;उग्रा त इन्द्र स्थविरस्य बाहू उप क्षयेम शरणा बृहन्ता&rsquo; (अथर्व० १९।१५।४)। <strong>उपक्षयेम प्राप्नुयाम।</strong></li>
</ul>
<h2 id="कषप">क्षिप्</h2>
<ul>
<li>{उपक्षिप्}</li>
<li>क्षिप् (क्षिप प्रेरणे)।</li>
<li>&lsquo;कशयोपक्षिपति&rsquo; (श० ब्रा० १।४।४।१५)। <strong>उपक्षिपति क्षिपति प्रेरयति। नार्थ उपेन।</strong></li>
<li>&lsquo;परस्परं वाग्भिरुपक्षिपन्ति&rsquo; (रा० ५।११।११)। <strong>उपक्षिपन्ति प्रेरयन्ति समुत्साहयन्ति समुद्धर्षयन्ति।</strong></li>
<li>&lsquo;छन्नं कार्यमुपक्षिपन्ति न्यायेन दूरीकृतम्&rsquo; (मृच्छ० ९।३)। <strong>मन्दमुपन्यस्यन्ति, आरात् प्रस्तुवन्तीत्यर्थः।</strong></li>
<li>&lsquo;वपुषि वधाय तत्र तव शस्त्रमुपक्षिपतः&rsquo; (मालती० ५।३१)। <strong>उपक्षिपतः प्रास्यतः। शत्रन्तात् षष्ठी।</strong></li>
<li>&lsquo;ततः परस्ताल्लोकालोकनामाऽचलो लोकालोकयोरन्तराले परित उपक्षिप्तः&rsquo; (भा० पु० ५।२०।३४)। <strong>उपक्षिप्तः स्थितः।</strong></li>
<li>&lsquo;चरणानुरूपः खलु तत्र भवत्या अधिकार उपक्षिप्तः&rsquo; (माल० ३)। <strong>उपक्षिप्तः प्रारब्धः।</strong></li>
<li>&lsquo;गोमुखेन स्मितं सद्य उपक्षिप्तं कथान्तरम्&rsquo; (बृ० श्लो० सं० ८।२०)। <strong>उक्तोऽर्थः।</strong></li>
<li>&lsquo;त्वयि उपक्षिप्त आत्मा&rsquo; (माल० २)। <strong>उपक्षिप्तो निक्षिप्तो न्यस्तः समर्पितः।</strong></li>
<li>&lsquo;उपक्षिप्तस्य चान्नस्य बाष्पेणोर्ध्वं प्रसर्पता&rsquo; (सुश्रुत० कल्प० १।११)। <strong>उपक्षिप्तस्य भोक्तुं दत्तस्य।</strong></li>
<li>&lsquo;ननु भणामि तस्मिन् साधनीये कृत उपक्षेपः&rsquo; (माल० ३)। <strong>उपक्षेपः प्रारम्भः। प्रस्तावः स्यादुपक्षेप इति वैजयन्ती।</strong></li>
<li>&lsquo;कर्णनासाच्छेदोपक्षेपभीषिताभ्याम्&rsquo; (दशकु०)। <strong>उपक्षेपः प्रस्तावः कीर्तनम्।</strong></li>
<li>&lsquo;नाट्यार्थोपक्षेपः पूर्वं प्रस्तावनाऽऽमुखं च स्यात्&rsquo; (१।६।३९ अमरोद्घाटने स्वामी)। <strong>उपक्षेपः संक्षेपेण कथनम्।</strong></li>
</ul>
<h2 id="खय">ख्या</h2>
<ul>
<li>{उपख्या}</li>
<li>ख्या (ख्या प्रकथने, चक्षिङ आदेशो वा)।</li>
<li>&lsquo;तस्मादपि सुतमिस्रायामुपैव किंचित् ख्यायते&rsquo; (श० ब्रा० ४।१।२।१३)। <strong>उपाख्यायते उपदृश्यते प्रज्ञायते।</strong></li>
</ul>
<h2 id="गम">गम्</h2>
<ul>
<li>{उपगम्}</li>
<li>गम् (गम्लृ गतौ)।</li>
<li>&lsquo;उताशितमुप गच्छन्ति मृत्यवः&rsquo; (ऋ० १०।११७।१)। <strong>उपगच्छन्ति प्राप्नुवन्ति। आशितस्तृप्तः।</strong></li>
<li>&lsquo;उप वायवः शरणं गमेयम्&rsquo; (ऋ० १।१५८।३)।</li>
<li>&lsquo;अग्नेः प्रियं धामोपजगाम&rsquo; (श० ब्रा० २।२।३।४)</li>
<li>&lsquo;आशिष उपगच्छति&rsquo; (श० ब्रा० ४।५।७।९)। <strong>उक्तोऽर्थः।</strong></li>
<li>&lsquo;आत्मेति तूपगच्छन्ति ग्राहयन्ति च&rsquo; (ब्रह्म सू० ४।१।३)। <strong>उपगच्छन्ति अभ्युपगच्छन्ति।</strong></li>
<li>&lsquo;सुप्तां मत्तां प्रमत्तां वा रहो यत्रोपगच्छति&rsquo; (मनु० ३।३४)।</li>
<li>&lsquo;नोपगच्छेत्प्रमत्तोपि स्त्रियः मार्तवदर्शने&rsquo; (मनु० ४।४०)। <strong>उपगच्छति गच्छति मैथुनाय प्रवर्तते।</strong></li>
<li>&lsquo;यं सनातनपितरमुपागमत् स्वयम्&rsquo; ( )। <strong>उपागमत् पर्यग्रहीत्, अवृत।</strong></li>
<li>&lsquo;सह पत्न्या विशालाक्ष्या नारायणमुपागमत्&rsquo; (रा० २।६।१)। <strong>उपागमत् उपासिष्ट।</strong></li>
<li>&lsquo;ग्रहास्तमुपगच्छन्ति सारमेया इवामिषम्&rsquo; (भा० स्त्री० ४।६)। <strong>उपगच्छन्ति वेगेनोपयान्ति।</strong></li>
<li>&lsquo;यन्मामधर्मेणोपगच्छत&rsquo; (भा० कर्ण० ४५।१२)। <strong>मय्यन्याय्यमाचरतेत्याह।</strong></li>
<li>&lsquo;प्रतिकूलतामुपगते हि विधौ विफलत्वमेति बहुसाधनता&rsquo; (शिशु० ९।१६)। <strong>उपगते गते प्राप्ते।</strong></li>
<li>&lsquo;पादन्यासो लयमुपगतः&rsquo; (माल० २।८)। <strong>उपगतोऽनुसृतवान्।</strong></li>
<li>&lsquo;स वै सर्वमवाप्नोति वेदान्तोपगतं फलम्&rsquo; (मनु० २।१६०)। <strong>वेदान्तोपगतं वेदान्तेष्वभ्युपगतम्।</strong></li>
<li>&lsquo;दृष्टान्तोपगत&rsquo; (भा० अनु० ४९।१७)। <strong>उपगतं प्रतिज्ञातम्।</strong></li>
<li>&lsquo;हेम्नैवोपगतं मणिम्&rsquo; (भा० शां० ४५।१४)। <strong>उपगतं प्रत्युप्तम्।</strong></li>
<li>&lsquo;गृहीत्वोपगतं दद्यादृणिकायोदयं धनी&rsquo; (ना० मनु० १।९८)। <strong>मयाऽधिगतमिति विन्यस्ताक्षरं पत्रं दद्यादित्यर्थः।</strong></li>
<li>&lsquo;धनी वोपगतं दद्यात्स्वहस्तपरिचिह्नितम्&rsquo; (याज्ञ० २।९३)। <strong>उपगतं प्रवेशपत्रमिति मिताक्षरा।</strong></li>
<li>&lsquo;अलङ्कारत्रयं सत्यवता यदनुप्रेषितं तदुपगतम्&rsquo; (मुद्रा० ६)। <strong>उपगतमधिगतम्।</strong></li>
<li>&lsquo;मयापि लेखस्याशून्यार्थं किञ्चिदनु प्रेषितं तदुपगमनीयम्&rsquo; (मुद्रा० ६)। <strong>उपगमनीयमुपगतं प्राप्तमिति निवेद्यम्।</strong></li>
<li>&lsquo;सीमन्ते च त्वदुपगमजं यत्र नीपं वधूनाम्&rsquo; (मेघ० ६७)। <strong>उपगम आगमः।</strong></li>
<li>&lsquo;व्यावर्ततान्योपगमात् कुमारी&rsquo; (रघु० ६।६० भा०)। <strong>उपगमः समीपगमनम्।</strong></li>
<li>&lsquo;अप्राप्तस्य हि प्रापणमुपगमनम्&rsquo; (मी० १२।१।२१ शा० भा०)। <strong>उपगमनं कल्पना।</strong></li>
</ul>
<h2 id="गह">गाह्</h2>
<ul>
<li>{उपगाह्}</li>
<li>गाह् (गाहू विलोडने)।</li>
<li>&lsquo;सारथैर्बहुशश्चास्य पृतनामुपगाहतः&rsquo; (रा० ६।३१।३९)। <strong>उपगाहतः=अन्तः प्रविशतः।</strong></li>
</ul>
<h2 id="गप">गुप्</h2>
<ul>
<li>{उपगुप्}</li>
<li>गुप् (गुपू रक्षणे)।</li>
<li>&lsquo;गम्भीरवेधा उपगुप्तवित्तः&rsquo; (पृथुः) (भा० पु० ४।१६।१०)। <strong>उपगुप्तवित्तः सम्यक् प्रच्छन्नधनः।</strong></li>
</ul>
<h2 id="गह-1">गुह्</h2>
<ul>
<li>{उपगुह्}</li>
<li>गुह् (गुहू संवरणे)।</li>
<li>&lsquo;यजमानस्य पशुन्पाही त्यग्निष्ठेऽतस्यग्न्यगारे वा पुरस्तात्प्रतीचीं शाखामुपगूहति पश्चात्प्राचीं वा&rsquo; (आप० श्रौ० १।१।२।१०)। <strong>उपगूहति अप्रकाशां करोतीति धूर्तस्वामी।</strong></li>
<li>&lsquo;औदुम्बरीं शाखामुपगूहति&rsquo; (श० ब्रा० ५।४।३।२५)। <strong>उपगूहति तिरस्करोति संवृणोति प्रच्छादयति गोपायति।</strong></li>
<li>&lsquo;सोपागूहद् भुजाभ्यां तु ऋषिं प्रीत्या नरर्षभ&rsquo; (भा० अनु० १९।७९)। <strong>उपागूहत् आश्लिष्यत्, उपाश्लिष्यत्, आलिङ्गत्, पर्यरभत।</strong></li>
<li>&lsquo;तरङ्गहस्तैरुपगूहतीव&rsquo; (रघु० १३।६३)।</li>
<li>&lsquo;अपूजयन्कुलज्येष्ठान् उपागूहन्त बालकान्&rsquo; (भट्टि० १७।२)। <strong>उक्तोऽर्थः।</strong></li>
<li>&lsquo;साऽयोध्यामुपगूहते&rsquo; (रा० १।२४।९)। <strong>आवृत्य प्रवहतीत्यर्थः</strong></li>
<li>&lsquo;पुण्याश्च नद्यः सलिलोपगूढाः&rsquo; (हरि० ३।३५।५०)। <strong>सलिलेन च्छन्नाः सलिलस्य पूर्णा इत्यर्थः।</strong></li>
<li>&lsquo;पृथिव्यां पृथिवीहेतोः पृथिवीपतयो हताः। पृथिवीमुपगुह्याङ्गैः सुप्ताः कान्तामिव प्रियाम्&rsquo; (भा० द्रोण० १४८।४८-४९)॥ <strong>उपगुह्य=आलिङ्ग्य।</strong></li>
<li>&lsquo;उपगूहनशेषो वा पूर्वः&rsquo; ( का० श्रौ० ६।१०।६)। <strong>संवरणमन्त्रस्यायं शेष इत्यर्थः।</strong></li>
</ul>
<h2 id="ग">गॄ</h2>
<ul>
<li>{उपगॄ}</li>
<li>गॄ (गॄ शब्दे)।</li>
<li>&lsquo;उप ये त्वा गृणन्ति वह्नयः&rsquo; (ऋ० १।४८।११)। <strong>उपगृणन्ति स्तुवन्त आकारयन्ति उपह्वयन्ते। वह्नयो यज्ञनिर्वाहकाः।</strong></li>
<li>&lsquo;दयानुवृत्त्या च नाम ते कृत्यपक्षम् …उपगृणीते&rsquo; (अवदा० जा० २३)। <strong>उपगृणीत उपदिशति।</strong></li>
</ul>
<h2 id="ग-1">गॄ</h2>
<ul>
<li>{उपगॄ}</li>
<li>गॄ (गॄ निगरणे)।</li>
<li>&lsquo;स्नेहनस्यं न चोपगिलेत्&rsquo; (सुश्रुत० २।२३७।८)। <strong>उपगिलेत् निगिलेत्।</strong></li>
</ul>
<h2 id="ग-2">गै</h2>
<ul>
<li>{उपगै}</li>
<li>गै (कै गै शब्दे)।</li>
<li>&lsquo;उपगायन्ति बीभत्सुं नृत्यन्त्यप्सरसां गणाः&rsquo; (भा० आदि० १२३।५३)। <strong>उपगायन्ति समीपे पुरो वा गायन्ति।</strong></li>
<li>&lsquo;उपास्मै गायता नरः&rsquo; (ऋ० ९।११।१)।</li>
<li>&lsquo;गणास्त्वोप गायन्तु मारुताः&rsquo; (अथर्व० ४।१५।४)। <strong>त्वां (पर्जन्यम्) उपश्लोकयन्त्वित्याह।</strong></li>
<li>&lsquo;तान् हैतदुपजगौ&rsquo; (श० ब्रा० ११।५।५।८)। <strong>इह प्रजापतिः कर्ता। धातुः त्रियासामान्ये संशब्दने व्याहरणे वर्तते।</strong></li>
<li>&lsquo;अति रेचयेद् यदन्य उपगायेद् यदन्य उपशृणुयात् तस्मात्स्वयम्प्रस्तुतमनुपगीतम्&rsquo; (श० ब्रा० ४।६।९।१७)। <strong>उपगायेत्=गायेत्।</strong></li>
<li>&lsquo;उपगीयमाना भ्रमरै राजन्ते वनराजयः&rsquo; (भा० वन० ११६०६)। <strong>उपगीयमाना गानशब्देन पूर्णाः।</strong></li>
<li>&lsquo;उपगीयमानो गन्धर्वैर्बुभुजे विषयान् प्रियान्&rsquo; (वि० पु० १।१७।६)। <strong>उपगीयमान उपश्लोक्यमानः, स्तूयमानः।</strong></li>
<li>&lsquo;उपगीतोपनृत्तश्च गन्धर्वाप्सरसां गणैः&rsquo; (भा० उ० १२३।४)। <strong>उपगीतः समीपे कृतगानः।</strong></li>
<li>&lsquo;उपगानं कृत्वा&rsquo; (माल० २।)। <strong>प्रारम्भिकं गानमुपगानम्।</strong></li>
<li>&lsquo;उपगादर्शनाच्च&rsquo; (का० श्रौ० ६।७।३)। <strong>उद्गातरि गायति सति तमनुसृत्य ये गायन्ति त उपगाः।</strong></li>
</ul>
<h2 id="गरह">ग्रह्</h2>
<ul>
<li>{उपग्रह्}</li>
<li>ग्रह् (ग्रह उपादाने)।</li>
<li>&lsquo;अथोपयमन्योपगृह्णाति&rsquo; (श० ब्रा० १४।२।१।१७)। <strong>उपगृह्णाति आदत्ते।</strong></li>
<li>&lsquo;स मृत्युमुपगृह्णाति गर्भमश्वतरी यथा&rsquo; (भा० आदि० ५६२२), तन्त्रा० २।२९, पञ्चत० १।४१५ चाणक्य सू० १९)। <strong>उपगृह्णाति धत्ते।</strong></li>
<li>&lsquo;अथास्या उदपात्रमूधसि च मुखे चोपगृह्णीयात्&rsquo; (ऐ० ब्रा० ५।२७)। <strong>उपगृह्णीयात् समीपे गृह्णीयात्।</strong></li>
<li>&lsquo;तस्याञ्जलिना ब्रह्महत्यामुपागृह्णात्&rsquo; (तै० सं० २।५।१।२)।</li>
<li>&lsquo;तस्यै रसः परापतत् तं बृहस्पतिरुपागृह्णात्&rsquo; (तै० सं० २।१।७।६)। <strong>निर्गमनकाल एव ग्रहणमुपग्रहणमिति भट्टभास्करः।</strong></li>
<li>&lsquo;कृतोपसंग्रहणौ तौ सावित्री…आतिथ्येन यथाक्रममुपजग्राह&rsquo;  (हर्ष०)। <strong>उपजग्राह प्रतिजग्राह, सच्चकार।</strong></li>
<li>&lsquo;यथासम्भाषितं च कृत्यपक्षमुपग्राहयेत्&rsquo; (कौ० अ० १३।५।५)। <strong>धनादिदानेन प्रीणयेदित्यर्थः।</strong></li>
<li>&lsquo;…अरविन्दनाभम्। धियोपगृह्णन्&rsquo; (भा० पु० ३।२२।२१)। <strong>मनसा ध्यायन्नित्यर्थः।</strong></li>
<li>&lsquo;तदुपगृहीतेन म्लेच्छराजबलेन&rsquo; (मुद्रा० १)। <strong>उपगृहीतेन उद्वलितेन अवष्टब्धेन समर्थितेन।</strong></li>
<li>&lsquo;अमर्षोपगृहीतानां मन्युसन्तप्तचेतसाम्&rsquo; (का० नी० सा० १०।१) <strong>अमर्षेण वशीकृतानामित्यर्थः। विग्रहो भवतीति शेषः।</strong></li>
<li>&lsquo;दक्षिणेन वा सव्योपगृहीतेन&rsquo; (पाणिना) (आश्व० गृ० ४।७।१०)। <strong>उपगृहीतोऽधस्तान्निहितेन हस्तेन कृतालम्बः।</strong></li>
<li>&lsquo;तवैव पादानुपगृह्यं संमता&rsquo; (रा० २।२७।२२)। <strong>उपगृह्य उपसङ्गृह्य गृहीत्वा।</strong></li>
<li>&lsquo;उपगृह्य तु वैराणि सान्त्वयन्ति नराधिप&rsquo; (भा० शां० १३९।७३)। <strong>उपगृह्य अवसाय्य, अन्तं नीत्वा।</strong></li>
<li>&lsquo;उपगृह्य शिरो राज्ञः कैकेयीं प्रत्यभाषत&rsquo; (रा० २।६६।२)। <strong>उपगृह्य अङ्के कृत्वा।</strong></li>
<li>&lsquo;मणिवरमुपगृह्य&rsquo; (रा० ५।३६।७७)। <strong>उपगृह्य वशे कृत्वा, अधिकृत्य, स्वीकृत्य।</strong></li>
<li>&lsquo;तेजो वा अद्भ्यो भूयस्तद्वा एतद् वायुमुपगृह्याकाशमभितपति&rsquo; (छां० उ० ७।११।१)। <strong>उपगृह्य सहायमादाय।</strong></li>
<li>&lsquo;अथ व्रजत्सु दिवसेष्वेकदा भैरवाचार्यो राजानमुपह्वरे सोपग्रहमवादीत्&rsquo; (हर्ष० तृ० उ०)। <strong>सोपग्रहं साभ्यर्थनमिति शङ्करमिश्रकृतः सङ्केतः।</strong></li>
<li>&lsquo;अमित्रोपग्रहं चास्य ते कुर्युः क्षिप्रमापदि&rsquo; (भा० शां० ९६।१४)।** उपग्रह आनुकूल्यमुपकारः साहायकम्।**</li>
<li>&lsquo;वशंगतो रिपुर्यश्च विचलेद् दुरुपग्रहः&rsquo; (का० नी० सा० ८।६८)। <strong>दुरुपग्रहः कथमप्यात्मसात्कर्तुं न शक्यः। वंशागत इति पाठान्तरम्।</strong></li>
<li>&lsquo;क्रियते प्राणरक्षार्थं सर्वदानमुपग्रहः&rsquo; (का० नी० सा० ९।१७) <strong>इति सन्धिविशेषस्योपग्रहाख्यस्य लक्षणोक्तिः। सर्वथा शत्रुपग्रहहेतुत्वादुपग्रह इति तदाख्योपपत्तिः। कौटल्यस्तु–योऽहं स भवान्, मम यद् द्रव्यं तद्भवत इत्युपग्रहः सान्त्वमितीत्थं तत्स्वरूपमाह&rsquo; (कौ० अ० २।२८।१०)।</strong></li>
<li>&lsquo;सुप्तिङुपग्रहलिङ्गनराणाम्&rsquo; (पा० ३।१।८५ सू० भा०)। <strong>अत्र न्यासः-लादेशव्यङ्ग्यक्रियाविशेषो मुख्य उपग्रहः। इह तद् व्यक्तिनिमित्तत्वात्परस्मैपदात्मनेपदयोरुपग्रहशब्दो वर्तते।</strong></li>
<li>&lsquo;चूर्णादीन्यप्राणिषष्ठ्याः&rsquo; (पा० ६।२।१३४)। <strong>अत्र चूर्णादीन्यप्राण्युपग्रहादिति पाठान्तरम्। उभयथा ह्याचार्य्येण शिष्याः सूत्रं प्रतिपादिताः। उपग्रह इति षष्ठ्यन्तमेव पूर्वाचार्य्योपचारेण गृह्यत इति काशिका। पूर्वाचार्य्या हि षष्ठ्यन्तमुपग्रह इत्येवमुपचरन्ति स्मेति न्यासः। प्रग्रहोपग्रहौ वन्द्याम् इत्यमरः।</strong></li>
<li>&lsquo;उच्चावचान् उपग्राहान् राजभिः प्रापितान् बहून्&rsquo; (भा० सभा० ५२।४०)। <strong>उपग्राह उपहारः।</strong></li>
<li>&lsquo;उपग्राह्यमुपदा भवति। तदत्र वस्तुनि नोपालम्भनीयो राक्षसः। आ नन्दराज्यलाभादुपग्राह्यश्च&rsquo; (मुद्रा० ५)। <strong>उपग्राह्यः सङ्ग्राह्य आत्मीयः करणीयः।</strong></li>
<li>&lsquo;एकद्रव्ये साज्ये वेदेनोपग्रहणम्&rsquo; (का० श्रौ० १।१०।६)। <strong>उपग्रहणं ग्रहणम्। वेदो दर्भमुष्टिः।</strong></li>
<li>&lsquo;वेदोपग्रहणार्थाय तावग्राहयत् प्रभुः। काव्यं रामायणम्…&rsquo; (रा० १।४।४)॥ <strong>वेदोपग्रहणं वेदार्थावबोधनम्। वेदोपबृंहणार्थायेति पाठान्तरम्।</strong></li>
<li>&lsquo;स राजा जनप्रकाशेनाडम्बरेण प्रत्ययितानमात्यान् पापजनोपग्रहणार्थं जनपदं नगराणि च प्रेषयामास&rsquo; (अवदा० जा० १०)। <strong>उपग्रहणम् बन्धनम्।</strong></li>
<li>&lsquo;प्रियोपग्रहैश्च तामुपगृह्णीयात्&rsquo; (का० सू० ५।२।२६)। <strong>उपगृह्णीयाद्वशे कुर्यात्।</strong></li>
</ul>
<h2 id="घर">घ्रा</h2>
<ul>
<li>{उपघ्रा}</li>
<li>घ्रा (घ्रा गन्धोपादने)।</li>
<li>&lsquo;ययातिरुपजिघ्रन् (धूम) वै निपपात महीं प्रति&rsquo; (भा० उ० १२१।१२)।</li>
<li>&lsquo;आमोदमुपजिघ्रन्तौ&rsquo; (रघु० १।४३)। <strong>उपेत्य घ्राणमुपघ्राणम्।</strong></li>
</ul>
<h2 id="चर">चर्</h2>
<ul>
<li>{उपचर्}</li>
<li>चर् (चर गतिभक्षणयोः)।</li>
<li>&lsquo;उपाचरद् घोरतपो जितात्मा&rsquo; (भा० आश्रम० १९।१८)। <strong>उपाचरद् आचरत्। अचरत्। उपेन नार्थः।</strong></li>
<li>&lsquo;सर्वोपि महार्हैस्तमुपचारैरुपाचरत्&rsquo; (कथा० ६१।२२५)। <strong>उपाचरत् असेवत।</strong></li>
<li>&lsquo;सममुपचर भद्रे सुप्रियं चाप्रियं च&rsquo; (मृच्छ० १।१३१)। <strong>उपचर भजस्व सेवस्व।</strong></li>
<li>&lsquo;गिरिशमुपचचार प्रत्यहं सा सुकेशी&rsquo; (कु० १।६०)। <strong>उपचचार सिषेवे, वरिवसामास।</strong></li>
<li>&lsquo;अभ्युत्थानादिभिरुपचारैरुपाचरन्&rsquo; (शि० पु० ६।१।२९)। <strong>उपाचरन् सदकुर्वन्, समभावयन्।</strong></li>
<li>&lsquo;स्थान इयमपि देवीशब्देनोपचर्यते&rsquo; (विक्रम० ३)। <strong>उपचर्यते सत्क्रियते भूष्यते।</strong></li>
<li>&lsquo;गात्राणि कुङ्कुमालेपैरुपाचर्यन्त च स्वयम्&rsquo; (राज० ८।१८९७)। <strong>स्वादु सुगन्धि सलिलममृतमुपचरन्ति लोकाः। अमृतशब्देन व्यपदिशन्ति, अमृतशब्दं तत्रार्थे व्यवहरन्ति भाक्तम्।</strong></li>
<li>&lsquo;ईदृशे हि लौकिकास्तोभशब्दमुपचरन्ति&rsquo; (मी० ९।२।३९ सूत्रे शा० भा०)। <strong>उपचरन्ति व्यवहरन्ति, प्रयुञ्जते। उदाहरति च शबरः&ndash;देवदत्तेन सभायां परं प्रलपता बहुस्तोभं कथितम् इति।</strong></li>
<li>&lsquo;क्रियां हि लोके कर्मेत्युपचरन्ति&rsquo; (पा० १।३।१४ सूत्रे भाष्ये)। <strong>उपचरन्ति व्यपदिशन्ति।</strong></li>
<li>&lsquo;सूपचरणाह तेऽसावस्तु यामधस्तादुपचरसि&rsquo; (श० ब्रा० १।९।१।८)। <strong>अधस्तादुपचरसि नीचैः स्पृशसि।</strong></li>
<li>&lsquo;निकृत्योपचरन्वध्य एष धर्मः सनातनः&rsquo; (भा० वन० ११।७)। <strong>निकृत्योपचरन् छलेन वर्तमानः, छद्मनाऽऽचरन्।</strong></li>
<li>&lsquo;नूनं मित्राणि ते रक्षः साधूपचरितान्यपि&rsquo; (भा० अनु० १२४।१०)। <strong>साधूपचरितानि सम्यक् सेवितानि।</strong></li>
<li>&lsquo;यस्मान्मिथ्योपचरितं ह्यस्त्रलोभादिह त्वया&rsquo; (भा० शां० ३।३०)। <strong>मयि मिथ्या व्यवहृतं त्वयेत्याह।</strong></li>
<li>&lsquo;मिथ्योपचरितास्तात जन्मप्रभृति बान्धवाः&rsquo; (भा० उ० १२४।३२)। <strong>मिथ्योपचरिताः प्रतारिताः।</strong></li>
<li>&lsquo;मिथ्योपचर्य ते तं तु&rsquo; (हरि० १।२१।१५)। <strong>वञ्चयित्वेत्यर्थः। अनृजु व्यवहृत्येति त्वक्षरार्थः।</strong></li>
<li>&lsquo;विविक्तशिशिरोपचारान्नान्यच्छरणम् अस्ति&rsquo; (विक्रम०)। <strong>उपचारः प्रयोगः।</strong></li>
<li>&lsquo;तेन वाक्योपचारेण विस्मिता राजसत्तमाः&rsquo; (भा० उ० १६२।४५)। <strong>वाक्योपचारो वाक्यप्रयोगः।</strong></li>
<li>&lsquo;एष उ तत्र दीक्षितस्योपचारः&rsquo; (श० ब्रा० ३।१।१।१०)। <strong>उपचार आचार आचरणं वृत्तं वृत्तिः, व्यवहारः।</strong></li>
<li>&lsquo;नानृतं वदेत्तावत्सत्यमेवोपचारः&rsquo; (श० ब्रा० २।२।२।२०)। <strong>उक्तोऽर्थः।</strong></li>
<li>&lsquo;हृदयविहित वैरा गूढमन्त्रोपचाराः&rsquo; (पञ्चत० )।</li>
<li>&lsquo;हितोपचारमूलं जीवितमतो विपर्यासान्मृत्युः&rsquo; (चरक० विमान० ३।३८)। <strong>हितोपचारः पथ्यसेवनम्।</strong></li>
<li>&lsquo;अधः शयीताधस्तादिव हि श्रेयस उपचारः&rsquo; (श० ब्रा० १०।१।१।११)। <strong>उपचारः सेवाऽऽदरो वा।</strong></li>
<li>&lsquo;उपचाराभिचाराभ्यां धर्ममावाहयस्व वै&rsquo; (भा० आदि० १२२।४३)। <strong>उपचारः समादरः।</strong></li>
<li>&lsquo;मिथ्योपचारैश्च वशीकृतानाम्&rsquo; (हितोप० १।७५)। <strong>उपचारो दाक्षिण्यमभ्युत्थानादिः सत्कारश्च।</strong></li>
<li>&lsquo;व्रतचर्योपचारं च&rsquo; (मनु० १।१११)। <strong>उपचारो गुर्वादीनामभिवादनोपासनादि।</strong></li>
<li>&lsquo;अवैरकृत्सूपचारः समो निन्दाप्रशंसयोः&rsquo; (भा० शां० २२०।१२)। <strong>सूपचारः शाठ्यवर्जितादरः।</strong></li>
<li>&lsquo;अलमुपचारयन्त्रणया&rsquo; (माल० ४। )। <strong>उपचारोऽभ्युत्थानादिलक्षणः समुदाचारः।</strong></li>
<li>&lsquo;न ते गात्राण्युपचारमर्हन्ति&rsquo; (शा० ३।१७)। <strong>उक्तोऽर्थः।</strong></li>
<li>&lsquo;पुरस्तादुपचारस्तस्य यत्प्रतिषेधति&rsquo; (नि० १।४।९)।</li>
<li>&lsquo;उपरिष्टादुपचारस्तस्य येनोपमिमीते&rsquo; (नि० १।४।९)। <strong>उपचारः प्रयोग इति स्कन्दस्वामी। प्रयोग उच्चारणं वा विन्यासो वा।</strong></li>
<li>&lsquo;उपचारपदं न चेदिदं त्वमनङ्गः कथमक्षता रतिः&rsquo; (कु० ४।९)। <strong>परस्य रञ्जनार्थं यदसत्यभाषणं स उपचार इति मल्लिः। प्रसादनाराधनोपचाराश्चेति हलायुधः।</strong></li>
<li>&lsquo;रामभद्र इत्येव मां प्रत्युपचारः शोभते तातपरिजनस्य&rsquo; (उत्तर० १)। <strong>उपचार आलाप आभाषणं सम्बोधनम्।</strong></li>
<li>&lsquo;अचेतनेष्वपि चेतनवदुपचारा दृश्यन्ते&rsquo; (पा० ४।३।८६ सूत्रे भाष्ये)। <strong>उपचारो गुणक्रियादिकथनम्।</strong></li>
<li>&lsquo;भारतप्रसिद्धे ऽनन्तरापत्येऽश्वत्थाम्नि द्रौणायन इति प्रयोगस्तूपचारात्&rsquo; (पा० ४।१।१०३ सूत्रे वृत्तिः)। <strong>उपचारो लक्षणा, गौणी वृत्तिः।</strong></li>
<li>&lsquo;इत्थं विधिज्ञेन पुरोहितेन प्रयुक्तपाणिग्रहणोपचारा&rsquo; (कु० ७।८६)। <strong>उपचारो विधिः, संस्कारः।</strong></li>
<li>&lsquo;एष इष्टेरुपचारः&rsquo; (श० ब्रा० १।३।५।१०)। <strong>उपचारो विधिः, प्रचरणविधा।</strong></li>
<li>&lsquo;यो वाव कर्म करोति स एव तस्योपचारं वेद&rsquo; (श० ब्रा० ६।५।५।१७)। <strong>उक्तोऽर्थः।</strong></li>
<li>&lsquo;प्रकीर्णाभिनवोपचारं&rsquo; (राजमार्गम्) (रघु० ७।४)। <strong>उपचारः पुष्पप्रकरादिः।</strong></li>
<li>&lsquo;स ददर्शाथ मञ्चेषु… उपचारवत्सु&rsquo; (रघु० ६।१)। <strong>उपचारो राजोपकरणम् इति मल्लिः।</strong></li>
<li>&lsquo;उत्तरतउपचारो वै यज्ञः&rsquo; (श० ब्रा० ३।४।३।१९)।</li>
<li>&lsquo;उत्तरत उपचारो विहारः&rsquo; (बौ० ध० १।७।१।१)। <strong>उपचारः संचारः।</strong></li>
<li>&lsquo;समन्त्रं सोपचारं च समोक्षविनिवर्तनम्&rsquo; (अस्त्रं प्रतिजग्राह) (भा० वन०)। <strong>सोपचारं सेतिकर्तव्यताकमिति नीलकण्ठः। एवं व्याख्यानेप्यर्थस्तु न स्फुटति। मोक्षविनिवर्तनयोः प्रयोगप्रतिसंहारयोरुक्तयोः सतोः किं स्विदन्यदवशिष्यते यदितिकर्तव्यतेत्युच्येत।</strong></li>
<li>&lsquo;विसर्जनीयस्थानिकस्य सकारस्थोपचार इत्येषा संज्ञा पूर्वाचार्यकृता&rsquo; (पा० १।४।६७ सूत्रे न्यासे)।</li>
<li>&lsquo;सहचरणादिनिमित्तेनातद्भावे तद्वदभिधानमुपचारः&rsquo; (१।२।१४ सूत्रे न्यायभाष्ये)।</li>
<li>&lsquo;उपचारस्तत्त्वचिन्तायामनुपयोगीति प्रेक्षवतामनुपादेयः&rsquo; (स्याद्वाद० १५ हेम०)। <strong>उपचार आरोपः।</strong></li>
<li>&lsquo;अनन्तलोकाप्तिमथो प्रतिष्ठां विद्धि त्वमेतं निहितं गुहायाम्&rsquo; (कठोप० १।१।१४)। <strong>अनन्तलोकाप्तिसाधनमिति यावत्। कारणे कार्योपचारः। आयुर्वे घृतमित्यत्र यथा। उपचार आरोपः।</strong></li>
<li>&lsquo;अस्ति त्रयोदशो मास उपचारः&rsquo; (शां० ब्रा० ७।१०)। <strong>उपचार आवापिकः।</strong></li>
<li>&lsquo;उपचर्यः स्त्रिया साध्व्या सततं देववत् पतिः।&rsquo; (मनु० ५।१५४)। <strong>उपचर्य उपचार्यः सेव्यः।</strong></li>
<li>&lsquo;अग्निवच्चोपचर्या वै ब्राह्मणाः&rsquo; (भा० अनु० ८।२३)। <strong>उपचर्याः पूज्याः।</strong></li>
<li>&lsquo;त्वग्भेदी व्रणः सूपचरः&rsquo; (सुश्रुत० १।८३।१२)। <strong>सूपचरः सुलभचिकित्सः।</strong></li>
<li>&lsquo;पिता पुत्राय सूपचरः&rsquo; (श० ब्रा० २।३।४।३०)। <strong>सूपायनशब्दव्याख्यायामिदमुक्तम्। सूपचरः सुखेन गम्यः।</strong></li>
<li>&lsquo;उष्णोदकोपचारी स्यात्&rsquo; (अष्टाङ्ग० सूत्र० १६।२६)। <strong>उष्णजलस्योपयोक्तेत्यर्थः।</strong></li>
<li>&lsquo;अवन्नवन्तीरुप नो दुरश्चर&rsquo; (ऋ० ७।४६।२)। <strong>उपचर अन्तिक एहि।</strong></li>
</ul>
<h2 id="चय">चाय्</h2>
<ul>
<li>{उपचाय्}</li>
<li>चाय् (चायृ पूजानिशामनयोः)।</li>
<li>&lsquo;इष्टाल्ँलोकानवाप्स्यामो गुरुवृद्धोपचायिनः&rsquo; (भा० शां० १८।३९)। <strong>गुरुवृद्धोपसेविन इत्यर्थः।</strong></li>
</ul>
<h2 id="च">चि</h2>
<ul>
<li>{उपचि}</li>
<li>चि (चिञ् चयने)।</li>
<li>&lsquo;यानि धर्मे कपालान्युपचिन्वन्ति वेधसः&rsquo; (तै० सं० १।५।१०।३)। <strong>उपचिन्वन्ति उपदधति, उपस्थापयन्ति।</strong></li>
<li>&lsquo;तद्व्यसनसक्तस्य वैचित्यमुपचीयते&rsquo; (शि० भा० १६।३४)। <strong>उपचीयते वर्धते प्रकृष्यते। निदिग्धोपचिते इति पर्यायौ पठत्यमरः। भवेदुपचितं दिग्धे समृद्धे वाच्यलिङ्गवदिति च मेदिनी।</strong></li>
<li>&lsquo;स्थैर्यमाधुर्यधैर्याद्यैर्गुणैरुपचितो हितः&rsquo; (स्कन्दपु० का० ४।१२।६३)। <strong>उपचितः समृद्धः, व्याप्त इत्यर्थः।</strong></li>
<li>&lsquo;अगारादभिनिष्क्रान्तः पवित्रोपचितो मुनिः&rsquo; (मनु० ६।४१)। <strong>उपचितो युक्तः।</strong></li>
<li>&lsquo;नास्ति क्षितिर्नोपचितिः कदापि पयोदवृत्तेः खलु चातकस्य।&rsquo; <strong>उपचितिर्वृद्धिः।</strong></li>
<li>&lsquo;यच्च नः प्रेक्षमाणानां सर्वधर्मोपचायिनाम्&rsquo; (भा० उ० १३७।१६)। <strong>धर्मोपचायिनां धर्मवर्धनशीलानाम्।</strong></li>
</ul>
<h2 id="चनत">चिन्त्</h2>
<ul>
<li>{उपचिन्त्}</li>
<li>चिन्त् (चिति स्मृत्याम्)।</li>
<li>&lsquo;तत्तथैवास्तु भद्रं ने स्वार्थमेवोपचिन्तय&rsquo; (भा० उ० ९६।५२)। <strong>उपचिन्तय चिन्तय। उपेन नार्थः।</strong></li>
</ul>
<h2 id="जन">जन्</h2>
<ul>
<li>{उपजन्}</li>
<li>जन् (जनी प्रादुर्भावे )।</li>
<li>&lsquo;इहैव सा शुनी गृध्री सूकरी चोपजायते&rsquo; (याज्ञ० ३।२५६)। <strong>उपजायते पुनर्जायते।</strong></li>
<li>&lsquo;यः शब्द उपजायते तस्यासावर्थो योऽर्थ उपजायते&rsquo; (पा० १।२।४५ सूत्रे भाष्ये)। <strong>उपजायतेऽधिको जायते।</strong></li>
<li>&lsquo;यस्य चागमे यदुपजायते स तस्यार्थ इति गम्यते&rsquo; (मी० ४।१।१५ शा० भा०)। <strong>उक्तोऽर्थः।</strong></li>
<li>&lsquo;पञ्चमे पञ्चमे वर्षे द्वौ मासावुपजायतः&rsquo; (भा० वि० ५२।३)। <strong>उपजायत उपजायेते।</strong></li>
<li>&lsquo;वेद मासो धृतव्रतो द्वादश प्रजावतः। वेदा य उपजायते&rsquo; (ऋ० १।२५।८)। <strong>उपजायतेऽधिको जायते।</strong></li>
<li>&lsquo;नोपजनं स्मरन् इदं शरीरं स यथा प्रयोग्य आचरणे युक्त एवमेवायमस्मिञ्शरीरे प्राणो युक्तः&rsquo; (छां० उ० ८।१२।३)। <strong>उपजनं सहजातमनुषक्तं स्वेन। स्मरन्नित्यस्य प्राणः कर्ता।</strong></li>
<li>&lsquo;अथोपजनाश्रयं कर्मवैगुण्यं मिथ्यासम्प्रयोगः&rsquo; (न्याय० २।१।५८)। <strong>उपजन उत्पत्तिः।</strong></li>
<li>&lsquo;गुरुरेवैनमनुशास्ति आतदुच्चारणसामर्थ्योपजनम्&rsquo; (न्यायमं०)। <strong>उक्तोऽर्थः।</strong></li>
<li>&lsquo;कृत्वाय सा महीमुखां मृन्मयीं योनिमग्नये&rsquo; (वा० सं० ११।५९)। <strong>कृत्वाय क्त्वो यक। छान्दस उपजनः (उवटः)। उपजन आगमः। यदर्थो निर्जयतिस्तदर्थ एव विनिर्जयतिः। शब्दोपजनो नार्थोपजनः। उपजन उपचयो वृद्धिः। आधिक्यम्।</strong></li>
<li>&lsquo;पितामहाः पितरः प्रजोपजा&rsquo; (अथर्व० ११।१।९)। <strong>प्रजा पुत्रदुहित्रादिरूपा, उपजा तत्पुत्रादिरूपा (सायणः)।</strong></li>
<li>&lsquo;विक्रये पण्यानामर्घवृद्धिरुपजा&rsquo; (कौ० अ० २।२४।६)।</li>
<li>&lsquo;व्रीहियवयोर्वा एतदुपजं यच्छमी धान्यम्&rsquo; (श० ब्रा० १।१।१।१०)।</li>
</ul>
<h2 id="जप">जप्</h2>
<ul>
<li>{उपजप्}</li>
<li>जप् (जप जल्प व्यक्तायां वाचि जप मानसे च)।</li>
<li>&lsquo;क्षेत्रस्थेषु च सस्येषु शत्रोरुपजपेन्नरान्&rsquo; (भा० शां० ६९।३८)। <strong>उपजपेद् भेदयेत्।</strong></li>
<li>&lsquo;उपजप्यानुपजपेत्&rsquo; (मनु० ७।१९७ )। <strong>उक्तोऽर्थः।</strong></li>
<li>&lsquo;तेषु तेषु चाकृत्येषु प्रासरन् परोपजापाः&rsquo; (दशकु०)। <strong>उपजापः स्वपक्षं प्रति प्रच्छन्नं प्रेरणम्।</strong></li>
</ul>
<h2 id="जलप">जल्प्</h2>
<ul>
<li>{उपजल्प्}</li>
<li>जल्प् (जल्प व्यक्तायां वाचि)।</li>
<li>&lsquo;अन्योन्यमुपजल्पन्तः शनैश्चुर्मिथः कथाः&rsquo; (रा० २।११६।३)। <strong>उपजल्पन्त उपेत्य जल्पन्तः।</strong></li>
<li>&lsquo;अनाहूतोपसृष्टानामनाहूतोपजल्पिनाम्। ये लोकास्तान्हतः कर्ण मया त्वं प्रतिपत्स्यसे&rsquo; (भा० आदि० १३६।१८)।</li>
</ul>
<h2 id="जव">जीव्</h2>
<ul>
<li>{उपजीव्}</li>
<li>जीव् (जीव प्राणधारणे)।</li>
<li>&lsquo;इतः प्रदानमुत देवा उपजीवन्ति, अमुतः प्रदानं मनुष्या उपजीवन्ति&rsquo; (तै० सं० ३।२।९।७)। <strong>उपजीवन्ति आश्रित्य जीवन्ति, संश्रयन्ते।</strong></li>
<li>&lsquo;एतस्यैवानन्दस्यान्यानि भूतानि मात्रामुपजीवन्ति&rsquo; (बृह० उ० ४।३।३२)। <strong>उक्तोऽर्थः।</strong></li>
<li>&lsquo;सुजीवं नित्यशस्तस्य यः परैरुपजीव्यते। राम तेन तु दुर्जीवं यः परानुपजीवति&rsquo; (रा० २।१०५।७)॥ <strong>उपजीवति उपाश्रित्य जीवति।</strong></li>
<li>&lsquo;इदं कविवरैः सर्वैराख्यानमुपजीव्यते&rsquo; (भा० आदि० २।८९)। <strong>उपजीव्यते आश्रीयते।</strong></li>
<li>&lsquo;मनुष्याश्चोपजीवन्ति यस्य शिल्पं महात्मनः&rsquo; (हरि० १।३।४८)। <strong>उक्तोऽर्थः।</strong></li>
<li>&lsquo;उपजीवा स्थोपजीव्यासं सर्वमायुर्जीव्यासम्&rsquo; (अथर्व० १९।६९।२)। <strong>उपशब्दोऽधिकवचनः। उपजीवा अधिकजीवनवन्तः।</strong></li>
<li>&lsquo;स निर्भाज्यः स्वकादंशात् किंञ्चिद् दत्त्वोपजीवनम्।&rsquo; (मनु० ९।२०७)। <strong>उपजीवनं लोकयात्रार्थं धनम्।</strong></li>
</ul>
<h2 id="जष">जुष्</h2>
<ul>
<li>{उपजुष्}</li>
<li>जुष् (जुषी प्रीतिसेवनयोः)।</li>
<li>&lsquo;उपेमं यज्ञं पितरो मे जुषन्ताम्&rsquo; (अथर्व० १८।४।४०)। <strong>उपजुषन्तामुपेत्य सेवन्ताम्।</strong></li>
<li>&lsquo;इत्याचारादसि यदि मया प्रश्रयेणोपजुष्टः&rsquo; (महावीर० ३।२६)। <strong>उपजुष्टः सेवितः।</strong></li>
</ul>
<h2 id="जञ">ज्ञा</h2>
<ul>
<li>{उपज्ञा}</li>
<li>ज्ञा (ज्ञा अवबोधने)।</li>
<li>&lsquo;पिशाचास्तस्मान्नश्यन्ति न पापमुपजानते&rsquo; (अथर्व० ४।३६।८)। <strong>उपजानते जानते। शब्दोपजनो नार्थोपजनः।</strong></li>
<li>&lsquo;किम्वेतावन्मात्रमुपजानीत यथेदमितो ऽन्यथा ऽसत्&rsquo; (श० ब्रा० १।६।१।४)। <strong>उपजानीत उपायं चिन्तयेत्।</strong></li>
<li>&lsquo;ताः प्रजाः प्रजापतिं पितरमेत्योपाधावन्नुप तं यज्ञक्रतुं जानीहि येनेष्ट्वा… वरुणपाशेभ्यः… सम्प्रमुच्येमहि&rsquo; (शां० ब्रा० ५।३)। <strong>उपजानीहि नूतनमुपायमुपलभस्व।</strong></li>
<li>&lsquo;ते ह्यादित्या ऊचुः। उपजानीत यथाऽस्मानेवाङ्गिरसो यजान्&rsquo; (श० ब्रा० ३।५।१।१४)।</li>
<li>&lsquo;उपतज्जानीत यथेयमस्मास्वेव राद्धिरसदिति&rsquo; (श० ब्रा० ८।६।३।२)। <strong>उदितचर एवार्थः।</strong></li>
<li>&lsquo;उपज्ञाते&rsquo; (पा० ४।३।११५)। <strong>विनोपदेशेन ज्ञातमुपज्ञातमिति वृत्तिः। उपज्ञा ज्ञानमाद्यं स्यात् (अमरः)।</strong></li>
<li>&lsquo;अथास्य सांवत्सरिकस्य चौलं कुर्वन्ति यथर्षि यथोपज्ञं वा&rsquo; (भा० गृ० १।२८)। <strong>यथोपज्ञम्&ndash;यथा स्वकुले पितृपितामहप्रपितामहानामाचार इति भाष्यम्।</strong></li>
<li>&lsquo;यज्ञ इति किमुपज्ञः। यज्ञः श्रद्धोपज्ञः&rsquo; (बौधायनीये कर्मान्तसूत्रे १।२)। <strong>श्रद्धोपज्ञः श्रद्धोपक्रम इति तत्रस्थं भाष्यम्।</strong></li>
<li>&lsquo;तां बुद्धिमुपजिज्ञासुस्तम्&rsquo; (भा० शां० १०४।३७)। <strong>उपजिज्ञासुरुपलिप्सुः।</strong></li>
<li>&lsquo;तेऽसुरा आत्तवचसः… तत्रैतामपि बाचमूदुरुपजिज्ञास्याम्। स म्लेच्छः&rsquo; (श० ब्रा० ३।२।१।२३-२४)। <strong>उपजिज्ञास्यां दुरवगमाम् अर्थहीनाम्।</strong></li>
</ul>
<h2 id="तप">तप्</h2>
<ul>
<li>{उपतप्}</li>
<li>तप् (तप सन्तापे)।</li>
<li>&lsquo;आहिताग्निश्चेदुपतपेत्&rsquo; (आश्व० गृ० ४।१।१)। <strong>उपतपेत्=उपतप्येत, उपतप्तो रुग्णः स्यात्, आमयश्चेत्तं विन्देत्।</strong></li>
<li>&lsquo;स किं मामेतदुपतपसि योऽहमनेन न प्रेष्यामि&rsquo; (छां० उ० ३।१६।७)। <strong>उपतपसि रुजसि सामयं करोषि, अकुशलिनं सम्पादयसि मान्द्यं मे जनयसि।</strong></li>
<li>&lsquo;तं चेदस्मिन्वयसि किं चिदुपतपेत्&rsquo; (छां० उ० ३।१६।२)।</li>
<li>&lsquo;यदि दीक्षितस्योपतपेत्&rsquo; (श० ब्रा० १२।३।५।२)। <strong>यदि दीक्षितस्य सतो यजमानस्य शरीरावयवे रुजा स्यादित्याह।</strong></li>
<li>&lsquo;मानसेन हि दुःखेन शरीरमुपतप्यते। अयःपिण्डेन तप्तेन कुम्भसंस्थमिवोदकम्&rsquo; (भा० वन० २।२५)॥ <strong>उपतप्यते रुज्यते, उष्णी भवति।</strong></li>
<li>&lsquo;उपतप्यामहे तपः&rsquo; (अथर्व० ७।६१।२)। <strong>उपतप्यामहे=तप्यामहे=अर्जयामः।</strong></li>
<li>&lsquo;उपतप्तोदका नद्यः पल्वलानि सरांसि च&rsquo; (रा० २।५९।५)। <strong>उपतप्तोदकाः शुष्कोदकाः।</strong></li>
<li>&lsquo;तानीषद् इवोपतप्य&rsquo; (श० ब्रा० २।५।२।१४)। <strong>तानतुषान् यवान् किंचित्सोष्मणः सम्पाद्य।</strong></li>
<li>&lsquo;बन्धोपतापैश्च भवेद् विशेषः&rsquo; (सुश्रुत० २।३७६।८)। <strong>उपतापस्तापनम्।</strong></li>
<li>&lsquo;विवक्षितं ह्यनुक्तमुपतापं जनयति&rsquo; (शा० ३)। <strong>उपताप आधिः, मानसी व्यथा।</strong></li>
<li>&lsquo;आप्ता ह्यवितर्कस्मृतिविभागविदो निष्प्रीत्युपतापदर्शिनश्च&rsquo; (चरक० विमान० ४।४)। <strong>उपतापो द्वेषः।</strong></li>
<li>&lsquo;उपतापी वसीयान्भूत्वा ऽन्नमिच्छति&rsquo; (श० ब्रा० ८।५।२।१)। <strong>उपतापी उपतापवान्, रुग्णः, आतुरः।</strong></li>
<li>&lsquo;गा लवणं पाययत्युपतापिनीः&rsquo; (कौ० सू० १९)। <strong>उक्तोऽर्थः।</strong></li>
</ul>
<h2 id="तद">तृद्</h2>
<ul>
<li>{उपतृद्}</li>
<li>तृद् (उतृदिर् हिंसानादरयोः)।</li>
<li>&lsquo;ऊर्जे त्वेति तनिष्ठेऽन्तत एकशूलयोपतृणत्ति&rsquo; (आप० श्रौ० ७।६।१९।१) <strong>उपतृणत्ति भिनत्ति।</strong></li>
</ul>
<h2 id="तसर">त्सर्</h2>
<ul>
<li>{उपत्सर्}</li>
<li>त्सर् (त्सर छद्मना गतौ)।</li>
<li>&lsquo;एतेनोपांशुयाजेन पाप्मानं द्विषन्तं भ्रातृव्यमुपत्सर्य वज्रेण वषट्कारेण हन्ति&rsquo; (श० ब्रा० १।६।३।२८)। <strong>उपत्सर्य चौरवदुपेत्य।</strong></li>
</ul>
<h2 id="दश">दंश्</h2>
<ul>
<li>{उपदंश्}</li>
<li>दंश् (दंश दशने)।</li>
<li>&lsquo;मूलकेनोपदंशं भुङ्क्ते&rsquo; (पा० उपदंशस्तृतीयायाम् ३।४।४७ सूत्रे वृत्तौ)। <strong>(मूलकेन) उपदश्य दशनैः खण्डयित्वा व्यञ्जनमिति कृत्वा। दश्यमानस्य मूलकस्य भुजिं प्रति करणत्वात् तृतीया।</strong></li>
<li>&lsquo;भुक्त्वाऽशनं विशालाक्षी सूपदंशान्वितं शुभम्&rsquo; (रा० २।६१।५)। <strong>उपदंशो व्यञ्जनम्।</strong></li>
<li>&lsquo;उपदंशार्थं मृगया&rsquo; (का० नी० सा० १५।५८ इत्यत्रोपाध्यायनिरपेक्षायाम्)। <strong>उपदंशार्थं दीपनार्थं जाठराग्नेः।</strong></li>
<li>&lsquo;ग्रन्थिवृद्ध्युपदंशानाम्&rsquo; (सुश्रुत० १।३।५)। <strong>उपदंशः शिश्नरोगविशेषः।</strong></li>
<li>&lsquo;हस्ताभिघातान्नखदन्तपातात्प्रधावनाद्रत्यतिसेवनाद्वा। योनिप्रदोषाच्च भवन्ति शिश्ने पञ्चोपदंशा विविधापचारैः&rsquo; (माधव० ४७।१)॥</li>
</ul>
<h2 id="दय">दय्</h2>
<ul>
<li>{उपदय्}</li>
<li>दय् (दय दानगतिरक्षहिंसादानेषु)।</li>
<li>&lsquo;नवेन पूर्वं दयमानाः स्याम&rsquo; (नि० ४।१७।२)। <strong>इत्युपदयाकर्मा। उपदया रक्षेति दुर्गः।</strong></li>
</ul>
<h2 id="दस">दस्</h2>
<ul>
<li>{उपदस्}</li>
<li>दस् (दसु उपक्षये)।</li>
<li>&lsquo;तत्ते सहस्व ईमहे दात्रं यन्नोपदस्यति&rsquo; (ऋ० ८।४३।३३)। <strong>नोपदस्यति न क्षीयते। सहस्वः=बलवन् (सम्बुद्धौ)। दात्रं दानं रातिः।</strong></li>
<li>&lsquo;न ते वाय उप दस्यन्ति धेनवो नाप दस्यन्ति धेनवः&rsquo; (ऋ० १।१३५।८)। <strong>नोपदस्यन्ति रोगादिना क्षीणा न भवन्ति। नापदस्यन्ति चौराद्यपहारेण नृष्टा न भवन्ति।</strong></li>
<li>&lsquo;मा ते प्राण उपदसन्मो अपानोऽपि धायि ते&rsquo; (अथर्व० ५।३०।१४)। <strong>मोपदसत् क्षयं मा गमत्।</strong></li>
<li>&lsquo;कुर्वतो मे मोपदसत्&rsquo; (तै० सं० १।६।३।२)। <strong>उक्तोऽर्थः। सामर्थ्यं कर्तृ, श्रद्धा वा कर्त्री।</strong></li>
<li>&lsquo;स यदि राजोपदस्येत्&rsquo; (श० ब्रा० ४।२।२।५)। <strong>उपदस्येत् निःशेषमुपयुक्तः स्यात्। राजा सोमः।</strong></li>
<li>&lsquo;अनुपदासुकाऽस्य वाग्भवति&rsquo; (तै० सं० ६।१।८।५३)। <strong>अनुपदासुका ऽनुपक्षयशीला।</strong></li>
</ul>
<h2 id="दह">दह्</h2>
<ul>
<li>{उपदह्}</li>
<li>दह् (दह भस्मीकरणे)।</li>
<li>&lsquo;स य उपदग्धेन हविषा यजते&rsquo; (श० ब्रा० ११।४।४।२)। <strong>उपदग्धेन ईषद् दग्धेन अवदग्धेन।</strong></li>
<li>&lsquo;अशान्तमुपदग्धं च यथा स्वादु न लक्ष्यते&rsquo; (सुश्रुत० सूत्र० ४६।४७८)।</li>
</ul>
<h2 id="द">दा</h2>
<ul>
<li>{उपदा}</li>
<li>दा (डुदाञ् दाने)।</li>
<li>&lsquo;इन्द्रो यज्वने पृणते च शिक्षत्युपेद् ददाति न स्वं मुषायति&rsquo; (ऋ० ६।२८।२)। <strong>उपददाति दाशते प्रदिशति राति।</strong></li>
<li>&lsquo;पुरा त उपेन्द्रो वीर्यं ददौ&rsquo; (अथर्व० १९।३४।८)।</li>
<li>&lsquo;उत्कृत्य मेषवृषणाविन्द्रायोपददुः&rsquo; (रा० गोरे० १।५०।९)।</li>
<li>&lsquo;तस्य चोपददौ पुत्रान् सहस्रं क्रतुसंमितान्&rsquo; (भा० अनु० १४।८८)।</li>
<li>&lsquo;तस्य ते शर्मन्नुपदद्यमाने राया मदेन तन्वा तना च&rsquo; (ऋ० ६।४९।१३)। <strong>उपदद्यमाने उपदीयमाने। दीयमाने। ते=तवेति तृतीयार्थे षष्ठी। तव=त्वया। उपायनमुपग्राह्यमुपहारस्तथोपदेत्यमरः।</strong></li>
<li>&lsquo;बलायोपदाम्&rsquo; (वा० सं० ३०।९)। <strong>उपदामुपदाया दातारम्।</strong></li>
<li>&lsquo;दुर्वासाः सुरवनिताप्तदिव्यमाल्यं शक्राय स्वयमुपदाय&rsquo; (नारा० २७।१)। <strong>उपदाय उपदामुपहारं कृत्वा।</strong></li>
<li>&lsquo;तस्यैवं वितथे वंशे तदर्थं यजतः सुतम्। …भारद्वाजमुपाददुः&rsquo; (भा० पु० ९।२०।३५)॥ <strong>भारद्वाजनामानं सुतमुपदामकुर्वन्नित्यर्थः।</strong></li>
</ul>
<h2 id="दश-1">दिश्</h2>
<ul>
<li>{उपदिश्}</li>
<li>दिश् (दिश अतिसर्जने, दिशिरुच्चारणक्रिय इति भाष्यम्)।</li>
<li>&lsquo;अभिधानस्य चोदकेष्वेवञ्जातीयकेष्वभियुक्ता उपदिशन्ति मन्त्रानधीमहे मन्त्रानध्यापयामः मन्त्रा वर्तन्त इति&rsquo; ( मी० २।१।३२ शा० भा०)। <strong>उपदिशन्ति कथयन्ति।</strong></li>
<li>&lsquo;उपदेशं महाप्राज्ञ शमस्योपदिशस्व माम्&rsquo; (भा० शां० १७८।५)। <strong>उपदिशस्व=कथय ब्रूहि।</strong></li>
<li>&lsquo;पुरुषाणां तु पाण्डित्यं शास्त्रेणैवोपदिश्यते&rsquo; (मृच्छ०)। <strong>उपदिश्यते शिक्ष्यते शिष्यते।</strong></li>
<li>&lsquo;नाशिष्यायोपदिश्यते&rsquo; (पञ्चत० १।४३० )। <strong>उपदिश्यते शिक्षा ऽनुशासनं क्रियते।</strong></li>
<li>&lsquo;निष्कामं ज्ञानपूर्वं तु निवृत्तमुपदिश्यते&rsquo; (मनु० १२।८९)। <strong>उपदिश्यते व्यपदिश्यते कीर्त्यते संज्ञायते समाख्यायते।</strong></li>
<li>&lsquo;न द्वितीयश्च साध्वीनां कचिद्भर्तोपदिश्यते&rsquo; (मनु० ५।१६२)। <strong>उपदिश्यते विधीयते शास्त्रेण।</strong></li>
<li>&lsquo;उपदिशति कामिनीनां यौवनमद एव ललितानि&rsquo; (सा० द० ) <strong>उपदिशति शिक्षयति।</strong></li>
<li>&lsquo;स किंमन्त्री यः प्रथमं भूमित्यागं युद्धोद्योगं वोपदिशति&rsquo; (हितोप० )।</li>
<li>&lsquo;मूर्धानमुपदिशन्&rsquo; (श० ब्रा० १०।६।१।११)। <strong>उपदिशन् निर्दिशन्</strong></li>
<li>&lsquo;ब्राह्मणस्यैव कर्मैतद् उपदिष्टं मनीषिभिः&rsquo; (मनु० २।१९०)। <strong>उपदिष्टं विहितम्।</strong></li>
<li>&lsquo;व्रतं यथोपदिष्टं वै यथावत् पारितं त्वया&rsquo; (सावित्र्युप० ४।१६)। <strong>उक्तोऽर्थः।</strong></li>
<li>&lsquo;पृथूपदिष्टां दुदुहुर्धरित्रीम्&rsquo; (कु० १।२)। <strong>इयं सा गोरूपधरा पृथिवीत्येवं निर्दिष्टाम् इत्यर्थः। उपदिष्टामादिष्टामिति तात्पर्यमिति तु संस्कृतशार्मण्यकोषः।</strong></li>
<li>&lsquo;केनेदमुपदिष्टं ते मृत्युद्वारमपावृतम्&rsquo; (रा० ३।४३।४०)। <strong>उपदिष्टं वेदितं बोधितम्।</strong></li>
<li>&lsquo;उपदिष्टमिहेच्छामि तापस्यम्&rsquo; (भा० उ० १७५।४४)। <strong>उपदिष्टमनुशिष्टम्।</strong></li>
<li>&lsquo;पृषोदरादीनि यथोपदिष्टम्&rsquo; (पा० ६।३।१०९)। <strong>यथोपदिष्टं यथोच्चारितानि।</strong></li>
<li>&lsquo;अनर्थमिममर्थाभं केन त्वमुपदेशिता&rsquo; (रा० २।१२।५७)। <strong>उपदेशिता उपदिष्टा बोधिता। स्वार्थे णिच्।</strong></li>
<li>&lsquo;किं कुलेनोपदिष्टेन शीलमेवात्र कारणम्&rsquo; (मृच्छ० ८।२९)। <strong>उपदिष्टेन कीर्तितेन।</strong></li>
<li>&lsquo;विद्वानेवोपदेष्टव्यो नाविद्वांस्तु कदाचन। नरानुपदिश्याज्ञान् स्थानभ्रष्टाः खगा ययुः&rsquo; (हितोप० ३।५)। <strong>उपदेष्टव्यः शासितव्यः।</strong></li>
<li>&lsquo;अपरिनिष्ठितस्योपदेशस्यान्याय्यं प्रदर्शनम्&rsquo; (माल० १)। <strong>उपदेशः शिक्षा।</strong></li>
<li>&lsquo;उपदेशे ऽजनुनासिक इत्&rsquo; (पा० १।३।२)। <strong>उपदेश आद्यमुच्चारणम् (आचार्यस्य)। धातुसूत्रगणोणादिनामलिङ्गानुशासनम्। आगमाः प्रत्ययादेशा उपदेशाः प्रकीर्तिताः॥</strong></li>
<li>&lsquo;शब्दानामितरेतरोपदेशः&rsquo; (नि० १।२ )।</li>
<li>&lsquo;एष आदेशः। एष उपदेशः&rsquo; (तै० उ० १।११।४)।</li>
<li>&lsquo;न स्थास्यन्त्युपदेशे च शिष्याः&rsquo; (भा० वन० १९०।७४)। <strong>शिष्याः शास्त्रविधिषु नास्थावन्तो भविष्यन्ति, तान् नानुविधास्यन्ति, नानुवर्त्स्यन्ति।</strong></li>
<li>&lsquo;उपदेशं महाप्राज्ञ शमस्योपदिशस्व माम्&rsquo; (भा० शा० १७८।५)। <strong>उपदेशं लक्षणम्।</strong></li>
<li>&lsquo;उपदेश इति विशिष्टस्य शब्दस्योच्चारणम्&rsquo; (मी० शा० भा० १।१।५)।</li>
</ul>
<h2 id="दह-1">दिह्</h2>
<ul>
<li>{उपदिह्}</li>
<li>दिह् (दिह उपचये)।</li>
<li>&lsquo;शिरोगलं कफोपदिग्धम्&rsquo; (सुश्रुत० २।३७६।११)। <strong>उपदिग्धं विलिप्तम्।</strong></li>
<li>&lsquo;लोहानां च मणीनां च मलपङ्कोपदिग्धता&rsquo; (का० नी० सा० ७।२४)।</li>
<li>&lsquo;मध्वाभदन्ताः सुविभक्तदेहा न चोपदिग्धा न कृशाः क्षमाश्च&rsquo; (गजाः) (व० बृ० सं० ६७।१) <strong>उपदिग्धा मेदउपचयवन्त उपचिता मेदस्विनः, मेदुराः।</strong></li>
<li>&lsquo;पिल्लिकामुपदेहं च नचिरादेव नाशयेत्&rsquo; (का० सं० खिल० कुक्कुणचि० श्लो० ४०)।</li>
</ul>
<h2 id="द-1">दी</h2>
<ul>
<li>{उपदी}</li>
<li>दी (दीङ् क्षये)।</li>
<li>&lsquo;उपदायो वर्तते&rsquo; (पा० ६।१।५० सूत्रे वृत्तिः)। <strong>उपदाय ईषत्क्षयः।</strong></li>
</ul>
<h2 id="दकष">दीक्ष्</h2>
<ul>
<li>{उपदीक्ष्}</li>
<li>दीक्ष् (दीक्ष मौण्ड्येज्योपनयननियमव्रतादेशेषु)।</li>
<li>&lsquo;नेदिष्ठमुपदीक्ष्य तेन सह यजेरन्&rsquo; (का० श्रौ० २५।१३।२७)। <strong>उपदीक्ष्य दीक्षयित्वा व्रतमादिश्य।</strong></li>
</ul>
<h2 id="दष">दुष्</h2>
<ul>
<li>{उपदुष्}</li>
<li>दुष् (दुष वैकृत्ये)।</li>
<li>&lsquo;परामृष्टा अप्यसंरक्ता नोपदुष्यन्ति योषितः&rsquo; (हरि० ३।५।३९)। <strong>नोपदुष्यन्ति न पतन्ति न पतिता भवन्ति।</strong></li>
</ul>
<h2 id="दह-2">दुह्</h2>
<ul>
<li>{उपदुह्}</li>
<li>दुह् (दुह प्रपूरणे)।</li>
<li>&lsquo;गावः कांस्योपदोहाश्च&rsquo; (हरि० ३।१३२।१३)।</li>
</ul>
<h2 id="दश-2">दृश्</h2>
<ul>
<li>{उपदृश्}</li>
<li>दृश् (दृशिर् प्रेक्षणे)।</li>
<li>&lsquo;उपोदर्शि शुन्ध्युवो न वक्षः&rsquo; (ऋ० १।१२४।४)। <strong>उपोदर्शि उप समीपे दृश्यते, व्यक्तं दृश्यत इत्यर्थः।</strong></li>
<li>&lsquo;न उपादृश्यत च्छन्न आसारेण यथा गिरिः&rsquo; (भा० पु० ४।१०।१३)। <strong>नोपादृश्यत दृष्टेर्विषयो नाभूत्, न प्राज्ञायत।</strong></li>
<li>&lsquo;उप स्तोमान्तुरस्य दर्शथः श्रिये&rsquo; (ऋ० ८।२६।४)। <strong>पश्यतिर्ज्ञानकर्मा। जानीतमित्यर्थः।</strong></li>
<li>&lsquo;अथ बाल्याद् वैष्णवोप्यासीच्छैवतामुपपदर्शयन्&rsquo; (राज० ५।४३)। <strong>उपदर्शयन् मिथ्या दर्शयन् आभासयन् अपदिशन्।</strong></li>
<li>&lsquo;तेषां च कुहकाभिज्ञो ज्ञानित्वमुपदर्शयन्&rsquo; (कथा० १९।७५)। <strong>उक्तोऽर्थः।</strong></li>
<li>&lsquo;चतुष्पाद् व्यवहारोऽयं विवादेषूपदर्शितः&rsquo; (याज्ञ० २।८)। <strong>उपदर्शितो वर्णितः।</strong></li>
<li>&lsquo;निरन्तरशरनिकरधारासम्पातोपदर्शितदुर्दिन&ndash;&rsquo; (प्र० च० )। <strong>उपदर्शितमाविर्भावितमाभासितम्।</strong></li>
<li>&lsquo;ततो राज्ञः पुरो मामुपदर्श्य&rsquo; (हितोप० )। <strong>उपदर्श्य निवेद्य।</strong></li>
<li>&lsquo;स य एवं विदुष उपद्रष्टा भवति&rsquo; (अथर्व० ११।३।५४)। <strong>उपद्रष्टा उप समीपे साक्षात्कर्ता। त्रिभिः साक्षाद् दृष्टं भवति।</strong></li>
<li>&lsquo;यश्च ददाति, यस्मै च दीयते यच्चोपद्रष्टा&rsquo; (साक्षाद् द्रष्टरि संज्ञायाम् इति सूत्रे भाष्ये)। <strong>उपद्रष्टा साक्षी।</strong></li>
<li>&lsquo;तस्य मेऽयमग्निरुपद्रष्टा&rsquo; (ऐ० ब्रा० ७।२४)। <strong>समीपे स्थित्वा साक्षित्वेनावलोकयितेत्यर्थः।</strong></li>
<li>&lsquo;उपद्रष्टाऽनुमन्ता च भर्ता भोक्ता महेश्वर&rsquo; (गीता० १३।२२)। <strong>उक्तोऽर्थः।</strong></li>
<li>&lsquo;स कर्मणामुपद्रष्टा भवति&rsquo; (आप० श्रौ० १०।१।१।१०)। <strong>साध्वसाधुनोः कर्मणोरनुसन्धातेत्यर्थः।</strong></li>
<li>&lsquo;न हि पक्षवता न्याय्यं निःस्नेहेन सुहृज्जने। पीड्यमान उपद्रष्टुं शक्तेनात्मा कथं चन&rsquo; (भा० आदि० २३३।१२)॥ <strong>उपद्रष्टुमुपेक्षितुम्। निःस्नेहेन नितरां स्नेहवता।</strong></li>
</ul>
<h2 id="दर">द्रु</h2>
<ul>
<li>{उपद्रु}</li>
<li>द्रु (द्रु गतौ)।</li>
<li>&lsquo;द्रवन्त्वस्य हरय उप नः&rsquo; (ऋ० ४।१६।१)। <strong>उपद्रवन्तु उपयन्तु।</strong></li>
<li>&lsquo;स्वान्गच्छतु ते मनो अधा पितृँ रुप द्रव&rsquo; (अथर्व १८।२।२३)। <strong>उपद्रव=उपेहि।</strong></li>
<li>&lsquo;उपद्रव पयसा गोधुगोषम्&rsquo; (अथर्व० ७।७३।६)। <strong>उक्तोऽर्थः।</strong></li>
<li>&lsquo;पशून् यजमानस्योप दोद्राव&rsquo; (तै० सं० १।५१)। <strong>उपदोद्राव उपाद्रवत्, उपाप्लवत, आक्रामत्, जिघांसयाऽभ्यत्वरत।</strong></li>
<li>&lsquo;ततो वेगेन महता दानवा मामुपाद्रवन्&rsquo; (भा० वन० १६९।२१)। <strong>उपाद्रवन् अभ्ययुः।</strong></li>
<li>&lsquo;तमुपाद्रवद् उद्यम्य दक्षिणं दोर्निशाचरः&rsquo; (रघु० १५।२३)।</li>
<li>&lsquo;मिहं बसान उप हीमदुद्रोत्&rsquo; (इन्द्रः) (ऋ० २।३०।३)। <strong>उक्तोऽर्थः।</strong></li>
<li>&lsquo;अविज्ञानाच्च मूढात्मा पुनः पुनरुपाद्रवत्&rsquo; (भा० शां० ३०९।४८)। <strong>क्लेशवानभूदित्यर्थः। इह द्रवतिरकर्मकः प्रयुक्तः।</strong></li>
<li>&lsquo;सव्रीहीणां यावदपासितुं गताः शुकान् मृगैस्तावदुपद्रुतश्रियाम्&rsquo; (शिशु० १२।४२)। <strong>उपद्रुतश्रियां विहतसम्पदाम् (व्रीहिमतां केदारसमूहानाम्) गता
गोपिका;।</strong></li>
<li>&lsquo;शरणागतश्च क्षुधार्तश्च शत्रुभिश्चाप्युपद्रूतः&rsquo; (हरि० ११५१)। <strong>उपद्रुतः पीडितः कदर्थितः, विप्रकृतः।</strong></li>
<li>&lsquo;पुंसामसमर्थानामुपद्रवायात्मनो भवेत्कोपः&rsquo; (पञ्चत० १।३६८)। <strong>उपद्रवोऽस्वास्थ्यम्, आबाधः।</strong></li>
<li>&lsquo;मा भूत्ते मन्निमित्तमुपद्रवः&rsquo; (कथा० १७।८२)। <strong>उपद्रव उपप्लवो विघ्नो दुःखं क्लेशः संङ्कटम् अनिष्टम्।</strong></li>
<li>&lsquo;अकृतोप द्रवः कश्चिन्महानपि न पूज्यते। पूजयन्ति नरा नागान् न तार्क्ष्यं नागघातिनम्&rsquo; (पञ्चत० १।४७४)॥ <strong>उक्तोऽर्थः।</strong></li>
<li>&lsquo;विमले च प्रकाशेते विशाखे निरुपद्रवे&rsquo; (रा० ६।४।५०)। <strong>नीहारादिः कान्तिविघातक उपद्रवः, तद्रहिते इत्यर्थः।</strong></li>
<li>&lsquo;अन्नस्योपद्रवं पश्य मृतो हि किमशिष्यति&rsquo; (रा० २।१०८।१४)। <strong>श्राद्धनिन्दायां वचनम्। उपद्रवो नाशः, दुरुपयोगः, व्यर्थ उपयोगः।</strong></li>
<li>&lsquo;पूर्वोद्भवनिमित्तेन योऽपरो जायते गदः। तमुपद्रवमित्याहुरतीसारो यथा ज्वरे&rsquo; (का० सं० सूत्र० २७।५८)॥ <strong>निगदव्याख्यातम्।</strong></li>
<li>&lsquo;तत्रौपसर्गिको यः पूर्वोत्पन्नं व्याधिं जघन्यकालजो व्याधिरुपसृजति स तन्मूल एवोपद्रवसंज्ञः&rsquo; (सुश्रुत० १।१२७।१०)।</li>
<li>&lsquo;उपद्रवेण जुष्टस्तु व्रणः कृच्छ्रेण सिध्यति&rsquo; (सश्रुत० २।३९९।१०)।</li>
<li>&lsquo;अविपाकोऽरुचिश्छर्दिनिद्रा कासः सपीनसः। उपद्रवाः प्रजायन्ते मेहानां कासजन्मनाम्&rsquo; (वाग्भट० नि० अ० १०)॥</li>
<li>&lsquo;अनृग्यजुरसामा च प्राजापत्य उपद्रवः&rsquo; (भा० शां० ६०।४४)। <strong>उपद्रवति समीपं गच्छतीत्युपद्रवो दासः शूद्रः।</strong></li>
</ul>
<h2 id="ध">धा</h2>
<ul>
<li>{उपधा}</li>
<li>धा (डुधाञ् धारणपोषणयोः)।</li>
<li>&lsquo;उभोभयाविन्नुप धेहि दंष्ट्रा&rsquo; (ऋ० १०।८७।३)। <strong>उपधेहि उपरि धेहि। उभा=उभे। दंष्ट्रा=दंष्ट्रे।</strong></li>
<li>&lsquo;स वै कपालान्येवान्यतर उपदधाति&rsquo; (श० ब्रा० १।२।१।१)। <strong>अधिश्रयतीत्यर्थः।</strong></li>
<li>&lsquo;वर्चस्या (इष्टकाः) उपदधाति। तद्वानासामुपधानो मन्त्रः&rsquo; (पा० ४।४।१२५) <strong>इत्यत्र वृत्तिः। उपदधाति चिनोति।</strong></li>
<li>&lsquo;तदण्डं दक्षिणत उपधत्ते&rsquo; (का० श्रौ० ७।४।३)। <strong>उपधत्ते निधत्ते।</strong></li>
<li>&lsquo;आरोहोरुमुपधत्स्व हस्तम्&rsquo; (अथर्व० १४।२।३९)। <strong>उपरि धारय, (शरीरेण) संयोजय।</strong></li>
<li>&lsquo;द्वितीयतृतीययोस्तृतीयचतुर्थयोः पादयोरवसानत उपदध्यात् प्रचेतनेति पूर्वस्यां प्रचेतयेत्युत्तरस्याम्&rsquo; (आप० श्रौ० ६।३।१३)।</li>
<li>&lsquo;सलिले खलु स्वखुराक्रान्ते उपाधत्तावितावनिम्&rsquo; (भा० पु० ३।१३।४६)। <strong>उपाधत्त=उपर्यदधात्।</strong></li>
<li>&lsquo;उपधाय भुजं तस्य लोकनाथस्य सत्कृतम्। कथं नामोपधास्यामि भुजमन्यस्य कस्य चित्&rsquo; (रा० ५।२१।१६)॥ <strong>उपधास्यामि उपधानं करिष्यामि, तस्योपर्यात्मानं धारयिष्यामि।</strong></li>
<li>&lsquo;उप बर्बृहि वृषभाय बाहुम्&rsquo; (ऋ० १०।१०।१०)। <strong>अत्र यास्कः-उपधेहि वृषभाय बाहुम् इति।</strong></li>
<li>&lsquo;उप तेऽधां सहमानाम्&rsquo; (ऋ० १०।१४५।६)। <strong>अभिभवित्रीमोषधिं शिरस उपधानं करोमीत्याह।</strong></li>
<li>&lsquo;अक्ष्णोर्मुखेन्दुमुपधेहि&rsquo; (महावीर० ४।५५) <strong>उपधेहि सन्निहितं कुरु, सन्निधापय, समीपं प्रापय।</strong></li>
<li>&lsquo;वृसीं चोपदध्यात्&rsquo; (गो० गृ० ४।२।१५)। <strong>उपदध्यात् स्थापयेदिति सत्यव्रतः सामश्रमी।</strong></li>
<li>&lsquo;मा… त्वं भर्तारं लोकभर्तारमसद्-धर्ममुपादध&rsquo; (रा० २।३५।३०)। <strong>उपादध आरोपय प्रापय।</strong></li>
<li>&lsquo;तद्धि (अयस्कान्तम्) व्यवहितमपि लोहे स्वां शक्तिमुपदधात्येव&rsquo; (व्यक्ति० १ वि०)। <strong>उपदधाति सन्निवेशयति।</strong></li>
<li>&lsquo;स ह वा आत्मयाजी यो वेदेदं मेऽनेनाङ्गं संस्क्रियते इदं मेऽनेनाङ्गमुपधीयते&rsquo; (श० ब्रा० ११।२।६।१३)। <strong>उपधीयते प्राप्यते। अङ्गं शरीरम्।</strong></li>
<li>&lsquo;वितानमस्योपदधुर्धनैर्घनैः&rsquo; (अवदा० जा० ३०।२८)। <strong>उपरि धारयामासुरित्यर्थः।</strong></li>
<li>&lsquo;(अग्निम्) अधस्तान्नोपदध्याच्च&rsquo; (मनु० ४।५४)। <strong>खट्वादेरधोऽङ्गारशकट्यादि न स्थापयदित्याह।</strong></li>
<li>&lsquo;चित्तज्ञानार्थमुपधास्यति वो राजा&rsquo; (कौ० अ० ९।५।२७)। <strong>उपधास्यति परीक्षिष्यते। उपधा परीक्षा भवति।</strong></li>
<li>&lsquo;शूद्रोहं नाधिकारो मे चातुराश्रम्यसेवने। इति विज्ञानमपरे नात्मन्युपदधत्युत&rsquo; (भा० अनु० १६४।१०)॥ <strong>नोपदधति छलं न कुर्वन्ति।</strong></li>
<li>&lsquo;उप त्मनि दधानो धुर्याशून्&rsquo; (ऋ० ४।२९।४)। <strong>उपदधानो युञ्जानः।</strong></li>
<li>&lsquo;पुरवनितानां मनसि कुसुमशरासनमुपदधानः&rsquo; (भा० पु० ५।५।३१)। <strong>उपदधानो जनयन्।</strong></li>
<li>&lsquo;स ततः पश्यति बुद्ध्याऽऽम्रांश्चापकृष्यमाणान्न्यग्रोधांश्चोपधीयमानान्&rsquo; (स्थानिवत्सूत्रे अथवा कार्याविपरिणामाद्वा सिद्धम् इति वार्तिके भाष्ये)। <strong>उपधीयमानान्। आरोप्यमाणान्।</strong></li>
<li>&lsquo;अविद्ययाऽऽत्मन्युपधीयमाने&rsquo; (भा० पु० ५।५।६) <strong>उपधीयमाने आच्छाद्यमाने आव्रियमाणे।</strong></li>
<li>&lsquo;प्रथमैरुपधीयमानः शकारः&rsquo; (ऋ० प्रा० ४२)। <strong>वर्गप्रथमैरभ्यवहितः सन्परः शकार इत्यर्थः।</strong></li>
<li>&lsquo;पात्री स्फ्योपहिता&rsquo; (का० श्रौ० २।३।२८ )। <strong>स्फ्यस्योपरि निहितेत्यर्थः।</strong></li>
<li>&lsquo;प्राणे हीमान्यङ्गान्युपेव हितानि&rsquo; (श० ब्रा० ६।१।२।१५)। <strong>उपहितानि स्थितानि।</strong></li>
<li>&lsquo;पुष्पं प्रवालोपहितं यदि स्यात्&rsquo; (कु० १।४४)। <strong>प्रवालस्य विद्रुमस्योपरि निहितमित्यर्थः।</strong></li>
<li>&lsquo;क्रिया हि वस्तूपहिता प्रसीदति&rsquo; (रघु० ३।२९)। <strong>वस्तुनि द्रव्ये भव्ये पात्रभूते उपहिता ऽऽहिता। क्रिया शिक्षा।</strong></li>
<li>&lsquo;शाल्योदनपिण्डमकुथितमविदग्धं रजतभाजनोपहितं वर्षति देवे बहिष्कुर्वीत&rsquo; (सुश्रुत० सूत्र० ४५।५)। <strong>उपहितमुपरि निहितम्।</strong></li>
<li>&lsquo;यदराज्ञि राजवदिहार्घ्यमुपहितमिदं मुरद्विषि&rsquo; (शिशु० १५।१५)। <strong>उपहितमर्पितम्। तदुपहितकुटुम्बः=तदर्पितकुटुम्बभारः।</strong></li>
<li>&lsquo;उपहितं शिशिरापगमश्रिया मुकुलजालमशोभत किंशुके&rsquo; (रघु० ९।३१)। <strong>उपहितमर्पितं दत्तम्।</strong></li>
<li>&lsquo;व्रीहीन् जिहासति सितोत्तमतण्डुलाढ्यान्। को नाम भोस्तुषकणोपहितान् हितार्थी&rsquo; (प्र० च० २।२२)॥ <strong>उपहितान् छन्नान्।</strong></li>
<li>&lsquo;उपहितशोभां तूर्णमायादयोध्याम्&rsquo; (भट्टि० २।५५)। <strong>(छत्रध्वजपताकाभिः) आरोपितशोभाम्।</strong></li>
<li>&lsquo;यदा तु भाग्यक्षयपीडितां दशां नरः कृतान्तोपहितां प्रपद्यते&rsquo; (मृच्छ० १।५१)। <strong>अन्तकेन जनितामन्तकनिमित्ताम् इत्याह।</strong></li>
<li>&lsquo;अर्थोपहितया वाचा मारीचो वाक्यमब्रवीत्&rsquo; (रा० ३।३१।३७, ३।३५।४०)। <strong>अर्थोपहितया ऽर्थसंहितया।</strong></li>
<li>&lsquo;व्यराजत सभामध्ये हेम्नीवोपहितो मणिः।&rsquo; (भा० उ० ९४।५३)। <strong>उपहितः प्रत्युप्तः।</strong></li>
<li>&lsquo;व्यक्तं त्वमप्युपहितः पाण्डवैः पापदेशज&rsquo; (भा० कर्ण० ४०।४६)। <strong>उपहित उपजप्त इति नीलकण्ठः। उपजपित इति तु संस्कारवत्स्यात्। स्पश इति प्रेषित इति वार्थः।</strong></li>
<li>&lsquo;निवेशनं च कुप्यं च क्षेत्रं भार्या सुहृज्जनः। एतान्युपहितान्याहुः सर्वत्र लभते पुमान्&rsquo; (भा० शां० १३९।८६)॥ <strong>उपहितानि उपमित्राणि। अनन्तरपूर्वे पद्ये मित्राणि निरूपितानि निसर्गजानि, इह तद्भिन्नानि तत्सदृशान्युच्यन्त इति स्थान उपहितशब्दः उपमित्रमाह।</strong></li>
<li>&lsquo;शमनस्यानुरूपं मे पाण्डवोपहितं त्वया&rsquo; (भा० भीष्म० १२०।४८)। <strong>उपहितमुपधानं दत्तम्।</strong></li>
<li>&lsquo;अधिजानु बाहुमुपधाय&rsquo; (शिशु० ९।५४)। <strong>उपधाय उपरि निधाय।</strong></li>
<li>&lsquo;कटुकमिदं भेषजं मधुनोपधाय देह्यातुराय&rsquo; (इति वयम्)। <strong>उपधाय आच्छाद्य।</strong></li>
<li>&lsquo;उपेत्य धीयते यस्मादुपधेति ततः स्मृता। उपाय उपधा ज्ञेया तयाऽमात्यान् परीक्षयेत्&rsquo; (का० नी० सा० ४।२६)॥ <strong>निगदव्याख्यातम्।</strong></li>
<li>&lsquo;अयशोभिर्दुरालोके कोपधा मरणादृते&rsquo; (शिशु० १९।५८)। <strong>उपधा उपायः।</strong></li>
<li>&lsquo;अलोऽन्त्यात् पूर्व उपधा&rsquo; (पा० १।१।६५)। <strong>उपधा धर्माद्यैर्यत् परीक्षणम् इत्यमरः।</strong></li>
<li>&lsquo;अमात्यानुपधातीतान् पितृपैतामहाञ्शुचीन्&rsquo; (रा० २।१००।२६, भा० सभा० ५।४३)। <strong>वञ्चनारहितानित्यर्थः। उपधा उत्कोच इति तिलके रामः। तमतीतान् तदग्राहिण इति च सः।</strong></li>
<li>&lsquo;श्रिता ब्रह्मोपधा विप्राः खादन्ति क्षत्रियान्भुवि&rsquo; (भा० अनु० १५२।१७)। <strong>उपधा छलम्। ब्रह्म वेदो यज्ञो वा।</strong></li>
<li>&lsquo;उपधाभिश्च यः कश्चिन्परद्रव्यं हरेन्नरः। ससहायः स हन्तव्यः प्रकाशं विविधैर्वधैः&rsquo; (मनु० ८।१९३)॥ <strong>उपधाः छलानि, छद्मानि।</strong></li>
<li>&lsquo;पञ्चोपधाव्यतीतांश्च कुर्याद्राजार्थकारिणः&rsquo; (भा० शां० ८३।२२)। <strong>उक्तोऽर्थः।</strong></li>
<li>&lsquo;मायोपधा देवितारोऽत्र सन्ति&rsquo; (भा० सभा० ५८।१४)। <strong>मायामुपदधतीति मायोपधाः कपटपुरस्कारशीलाः।</strong></li>
<li>&lsquo;चिकित्सा तु नैष्ठिकी या विनोपधाम्।&rsquo; (चरक० शारीर० १।९२)। <strong>उपधा तृष्णा।</strong></li>
<li>&lsquo;त्यागः सर्वोपधानां च सर्वदुःखव्यपोहकः&rsquo; (चरक० शारीर० १।९३)। <strong>उक्तोऽर्थः।</strong></li>
<li>&lsquo;औषधेयं काष्ठम्।&rsquo; <strong>उपधिरेवौपधेयम्। उपधीयत इत्युपधी रथाङ्गम् इति पा० ५।१।१३ सूत्रे वृत्तिः।</strong></li>
<li>&lsquo;सूतोपधावाप्तमिदं तवास्त्रम्&rsquo; (भा० कर्ण० ४२।८)। <strong>सूतोपधौ सूतत्वपिधाननिमित्ते।</strong></li>
<li>&lsquo;तस्यैवं वर्तमानस्य सौबलेन जिहीर्षता। राष्ट्राणि धनधान्यं च प्रयुक्तः परमोपधिः&rsquo; (भा० उ० ६५।५८-५९)॥ <strong>उपधिश्छलम्।</strong></li>
<li>&lsquo;विदधति सोपधि सन्धिदूषणानि&rsquo; (कि० १।४५)। <strong>उपधिश्छलं कैतवं व्याजः।</strong></li>
<li>&lsquo;दानं नैकसुखोपधानसुमुखं सन्मित्रमात्यन्तिकम्&rsquo; (अवदा० कुल्माषपिण्डीजातके श्लो० २१)। <strong>सुखोपधानं सुखजननम्।</strong></li>
<li>&lsquo;विशेषफलोपधानाभावात्&rsquo; (पा० ६।३।३९ सूत्रे सि० कौ०)। <strong>उपधानं जननम्।</strong></li>
<li>&lsquo;दक्षिणार्धे कपालोपधानम्&rsquo; (का० श्रौ० ५।८।१५)।</li>
<li>&lsquo;यदासन्द्यामुपधाने&rsquo; (अथर्व० १४।२।६५)। <strong>उपधानं शिरःप्रतिश्रयः।</strong></li>
<li>&lsquo;सोपधानाः प्रासादाः&rsquo; (वि० पु० ४।२।९७)।</li>
<li>&lsquo;दत्तवेतनभक्तं दत्तायुधपरिच्छदम्। दत्तोपधानं च तदा बलमासीद् महाभुज&rsquo; (भा० वन० १५।२१)॥ <strong>दत्तोपधानं कृतविशेषम्। उपधानमुपाधिः।</strong></li>
<li>&lsquo;मया तु तयो र्दुरात्मनोरुपधानीकृता दृष्टपूर्वास्ते दीनाराः स्थगिताः&rsquo; (तन्त्रा० २।३)।</li>
<li>&lsquo;अशेत भूमौ सह पाण्डुपुत्रैः पादोपधानीव कृता कुशेषु&rsquo; (भा० आदि० १९२।१०)। <strong>पादोपधानी पादस्पर्शं लभमानेत्यर्थः।</strong></li>
<li>&lsquo;हृदयदेशेऽस्योर्ध्वाङ्गुलिं पाणिमुपदधाति&rsquo; (आश्व० गृ० १।२१।७)। <strong>उपदधाति समीपे स्थापयति।</strong></li>
<li>&lsquo;भावदोष उपधाऽदोषोऽनुपधा&rsquo; (वै० सू० ६।२।४)। <strong>निगदव्याख्यातम्।</strong></li>
<li>&lsquo;यथा प्रधिर्यथोपधिर्यथा नभ्यं प्रधावधि&rsquo; (अथर्व० ६।७०।३)। <strong>प्रधिर्नेमिः, तत्समीपे धीयत इत्युपधिः, नेमिसम्बद्धोऽराणां सम्बन्धको वलयः।</strong></li>
</ul>
<h2 id="धव">धाव्</h2>
<ul>
<li>{उपधाव्}</li>
<li>धाव् (धावु गतिशुद्ध्योः)।</li>
<li>&lsquo;विश्वेषां त्मना शोभिष्ठमुपेव दिवि धावमानम्&rsquo; (ऋ० ८।३।२१)। <strong>उपधावमानम् अभित्वरमाणम्।</strong></li>
<li>&lsquo;अथैनमुवाच वरुणं राजानमुपधाव&rsquo; (ऐ० ब्रा० ७।१४)। <strong>उपधाव प्रार्थयस्व, शरणं याहि।</strong></li>
<li>&lsquo;तं यद्युप वा धावेयुरुभयं वेच्छेरन्&rsquo; (ऐ० ब्रा० ५।४)। <strong>उपधावनं समाश्रयणमिति षड्गुरु०। उपधावनमुपद्रव इति गोविन्दस्वामी।</strong></li>
<li>&lsquo;क्वचिदातपोदकनिभान् विषयानुपधावति&rsquo; (भा० पु० ५।१४।६)। <strong>मृगतृष्णासदृशान् विषयानभित्वरत इत्यर्थः। सर्वत्र प्रसिद्धव्यपदेशपरीहारेण नूतनकल्पितेनाभिधानेनाभिधेयमर्पयति। तदस्य कवेः शीलम्।</strong></li>
<li>&lsquo;पार्ष्णिग्राहेण हरिणा समेनाप्युपधावनैः&rsquo; (भा० पु० ७।२।६)। <strong>उपधावनैरुपासनाभिः प्रार्थनाभिः शरणीकरणैः।</strong></li>
</ul>
<h2 id="धप">धूप्</h2>
<ul>
<li>{उपधूप्}</li>
<li>धूप् (धूप सन्तापे)।</li>
<li>&lsquo;धूमकेतौ सप्तर्षीनुपधूपयति&rsquo; (सति) (कौ० सू० ९३।१२७)। <strong>धूमेनावृण्वति सति। तमसाऽऽच्छादयति सति।</strong></li>
<li>&lsquo;पावकार्चिषः सधूमा निष्पेतुः। ताभिर्नागलोक उपधूपिते&rsquo; (भा० आदि० ८१५)॥ <strong>उपधूपिते सन्तप्ते।</strong></li>
</ul>
<h2 id="ध-1">धृ</h2>
<ul>
<li>{उपधृ}</li>
<li>धृ (धृञ् धारणे)।</li>
<li>&lsquo;यत्र स्थूणा हिरण्मयी मणिरत्नमयी चान्या प्रासादमुपधारयत्&rsquo; (भा० वि० १७६५)। <strong>उपधारयत् उपाधारयत् अवाष्टभ्नात्, अवालम्बत।</strong></li>
<li>&lsquo;मेखलाभ्रमनिष्कासगवाक्षान्नोपधारयेत्&rsquo; (कात्या० स्मृ०)। <strong>नोपधारयेत्=न निरुन्ध्यात्।</strong></li>
<li>&lsquo;तांस्तु गायत्र्य इत्युपधारयेत्&rsquo; (ऋक् प्रा० १७।३)। <strong>उपधारयेत् अवधारयेत्, निश्चिनुयात्, जानीयात्, विद्यात्।</strong></li>
<li>&lsquo;तमस्तदुपधारयेत्&rsquo; (भा० शां० २८५।३१)।</li>
<li>&lsquo;तद्वचनमपि धीयमानं न सम्यगुपधारयामास&rsquo; (अवदा० )। <strong>नोपधारयामास नावधारयामास, न निश्चिकाय।</strong></li>
<li>&lsquo;इदं दुर्गं महाघोरं तीर्णमेवोपधारय&rsquo; (भा० द्रोण० ११९।१७)। <strong>उपधारय जानीहि।</strong></li>
<li>&lsquo;न करिष्यसि चेदेवं मृतां मामुपधारय&rsquo; (भा० आदि० २१४।३०)।</li>
<li>&lsquo;एतद्योनीनि भूतानि सर्वाणीत्युपधारय&rsquo; (गीता ७।६)।</li>
<li>&lsquo;तथा सर्वाणि भूतानि मत्स्थानीत्युपधारय&rsquo; (गीता ९।६)।</li>
<li>&lsquo;दर्शनादेव रामस्य हतं मामुपधारय&rsquo; (रा० ३।४१।१८)।</li>
<li>&lsquo;पिपासा चा बुभुक्षा वा ग्लानिश्चिन्तापि वानघ। न मन्दारवने वीर भवतीत्युपधारय&rsquo; (हरि० २।८६।६०)॥ <strong>अत्र सर्वत्रोदितचर एवार्थः।</strong></li>
<li>&lsquo;अचिन्त्यकल्पं नृपतेस्तं शोकमुपधारयन्&rsquo; (रा० २।१८।७)। <strong>उपधारयन् निश्चितं जानानः।</strong></li>
<li>&lsquo;उपधार्य वचस्तस्या भगवान् भक्तवत्सलः&rsquo; (भा० पु० १।८।११)। <strong>उपधार्य श्रुत्वा। शील उपधारण इति धातुपाठः। उपधारणमभ्यासः, परिचय इत्येक इति क्षीरतरङ्गिण्यां स्वामी।</strong></li>
</ul>
<h2 id="धष">धृष्</h2>
<ul>
<li>{उपधृष्}</li>
<li>धृष् (त्रिधृषा प्रागल्भ्ये)।</li>
<li>&lsquo;सोऽपूयत। तं देवा नोपाधृष्णुवन्&rsquo; (तै० सं० ६।४।७।३१)। <strong>उपसङ्ग्रहीतुं नाशक्नुवन् इत्यर्थः। स सोमः।</strong></li>
<li>&lsquo;तानेव वज्रानुद्यतानसुरा नोपाधृष्णुवन्&rsquo; (जै० ब्रा० १।१२४)। <strong>नोपाधृष्णुवन् उपैतुं नोदसहन्त।</strong></li>
<li>&lsquo;अथ हैतत् कर्मोपदधर्ष&rsquo; (श० ब्रा० ९।५।२।१)। <strong>अस्मै कर्मण उत्सेहे, एतत्कर्मोपक्रमितुं प्रजगल्भे।</strong></li>
</ul>
<h2 id="ध-2">धे</h2>
<ul>
<li>{उपधे}</li>
<li>धे (धट् पाने)।</li>
<li>&lsquo;अन्याऽन्यावत्समुपधापयेते&rsquo; (ऋ० १।९५।१)। <strong>उपेत्य पाययेते इत्यर्थः।</strong></li>
</ul>
<h2 id="धम">ध्मा</h2>
<ul>
<li>{उपध्मा}</li>
<li>ध्मा (शब्दाग्निसंयोगयोः)।</li>
<li>&lsquo;तं (अग्निं) प्रजापतिरेतेन साम्नोपाधमत्&rsquo; (पञ्च० ब्रा० १३।३।२२)। <strong>उपाधमद् अवीजयत्।</strong></li>
<li>&lsquo;यदीमह त्रितो दिव्युपध्मातेव धमति&rsquo; (ऋ० ५।९।५)। <strong>उक्तोऽर्थः। यदीमह=यद् ईम् अह।</strong></li>
<li>&lsquo;नाग्निं मुखेनोपधमेत्&rsquo; (मनु० ४।५३)।</li>
<li>&lsquo;(अग्निः) नानुपध्मातो नानुपज्वलितो ज्वलति&rsquo; (श० ब्रा० ११।८।३।७)। <strong>अनुपध्मातः=अधुतः, अधूतः।</strong></li>
<li>&lsquo;ततः शङ्खमुपाध्मासीत्&rsquo; (भा० वि० ४६।२१, वि० पु० ५।३०।२)। <strong>उपाध्मासीत् अपूरयत्। लुङि रूपम्।</strong></li>
<li>&lsquo;पूतिरज्जुरुपध्मानी पूतिं सेनां कृणोत्वमूम्&rsquo; (अथर्व० ८।८।२)। <strong>उपध्मानी उपरि निःश्वसती। उपरि फूत्कुर्वती।</strong></li>
</ul>
<h2 id="धवस">ध्वंस्</h2>
<ul>
<li>{उपध्वंस्}</li>
<li>ध्वंस् (ध्वंसु अवस्रंसने गतौ च)।</li>
<li>&lsquo;कृत्यापिशाचरक्षःक्रोधाधर्मैरुपध्वस्यन्ते&rsquo; (सुश्रुत० १।२१।१४)। <strong>उपध्वस्यन्ते उपद्रूयन्तेऽसकृदुपेयन्ते, पोड्यन्ते।</strong></li>
<li>&lsquo;इन्द्रस्य रूपं समृद्ध्यै सावित्रमुपध्वस्तम्&rsquo; (तै० सं० २।१।६।३)। <strong>उपध्वस्तो विभिन्नवर्णः, बहुबिन्दुचितशरीर इति भट्टभास्करः।</strong></li>
</ul>
<h2 id="नद">नद्</h2>
<ul>
<li>{उपनद्}</li>
<li>नद् (णद अव्यक्ते शब्दे)।</li>
<li>&lsquo;कृकवाकूपनादिताः&rsquo; (मार्गाः) (रा० २।२८।१०)। <strong>उपनादिताः प्रतिध्वनिताः।</strong></li>
</ul>
<h2 id="नम">नम्</h2>
<ul>
<li>{उपनम्}</li>
<li>नम् (णम प्रह्वत्वे शब्दे च)।</li>
<li>&lsquo;उपैनं सहस्रं नमति&rsquo; (ऐ० ब्रा० २२।९) <strong>उपनमिः स्वयं प्राप्त्यर्थ इति षड्गुरुशिष्यः। उपनमति स्वयं प्राप्नोतीत्यर्थः।</strong></li>
<li>&lsquo;यदैवैनं कदा च यज्ञ उपनमेदथाग्नी आदधीत&rsquo; (श० ब्रा० २।१।३।९)। <strong>यज्ञ उपनमेत्=यज्ञस्याजिहीर्षा स्यात्, यष्टुं कामोऽस्योपतिष्ठेत।</strong></li>
<li>&lsquo;वमलं राज्याय सन्तं राज्यं नोपनमेत्&rsquo; (तै० सं० २।१।३।४)। <strong>नोपनमेन्न विन्देत्।</strong></li>
<li>&lsquo;यं कामो नोपनमेदग्निमेव कामं स्वेन भागधेयेनोपधावति&rsquo; (तै० सं० २।२।३।१)।</li>
<li>&lsquo;उप माऽदो नमतु&rsquo; (वा० सं० २६।२)।</li>
<li>&lsquo;मत्संभोगः कथमुपनमेत्स्वप्नजोपि&rsquo; (मेघ० १२)।</li>
<li>&lsquo;अकृच्छ्रलङ्ध्याः पन्थानो वल्लभातिथयो गृहाः। उपानमन्गच्छतोऽस्य सत्क्रियाश्च पदे पदे&rsquo; (राज० ३।२२४)॥ <strong>उक्तोऽर्थः।</strong></li>
<li>&lsquo;स यद्येनं मनसाऽभिध्यातः। यज्ञो नोपनमेत्&rsquo; (श० ब्रा० १२।६।१।३)। <strong>नोपनमेन्न सिध्येत्।</strong></li>
<li>&lsquo;अभ्याशो ह यदेनं साधवो धर्मा आ च गच्छेयुरुप च नमेयुः&rsquo; (छां० उ० २।१।४)। <strong>उपनमेयुर्भोग्यत्वेनोपतिष्ठेयुरिति शङ्करः। अभ्याशः क्षिप्रम्।</strong></li>
<li>&lsquo;दुर्बलमभिजातं प्रकृतयः स्वयमुपनमन्ति&rsquo; (कौ० अ० ८।२।२३)। <strong>उपनमन्ति प्रणता भवन्ति, विधेयतां गच्छन्ति।</strong></li>
<li>&lsquo;(पिण्डान्) कुमार्या उपनामयेत्&rsquo; (गो० गृ० २।१।३)। <strong>उपनामयेत् समीपे स्थापयेत्।</strong></li>
<li>&lsquo;द्विजगुरुदरिद्रमित्रप्रव्रजितोपनतसाध्वनाथाभ्युपगतानाम्&rsquo; (सुश्रुत० सूत्र० २।५)। <strong>उपनतः संनिधाने प्रणतः।</strong></li>
<li>&lsquo;कस्यात्यन्तं सुखमुपनतं दुःखमेकान्ततो वा&rsquo; (मेघ० १११)। <strong>उपनतं प्राप्तम्।</strong></li>
<li>&lsquo;अनुपास्यति कथं बाष्पदूषितं परलोकोपनतं जलाञ्जलिम्&rsquo; (रघु० ८।६८)।</li>
<li>&lsquo;इति चोपनतां क्षितिस्पृशं कृतवानासुरपुष्पदर्शनात्&rsquo; (रघु० ८।८१)। <strong>उपनतां शरणागताम्।</strong></li>
<li>&lsquo;भद्रासनादुपनतं पदपल्लवाग्रं संवाहयति&rsquo; (चम्पूभा० ८।३३)। <strong>उपनतमधः प्रसारितम्।</strong></li>
<li>&lsquo;अग्नेरर्धं प्रत्युपनतं यूपस्य कुर्याद् बहिष्टान्निनतम्&rsquo; (भा० श्रौ० ७।८।११)। <strong>उपनतम्=प्रवणं निम्नम्।</strong></li>
<li>&lsquo;दण्डेनोपनतं शत्रुमनुगृह्णाति यो नरः&rsquo; (भा० आदि० १४०।८३)। <strong>उपनतमुपनमितं नामितं न्यग्भावितं, वशे कृतं विधेयीकृतम्।</strong></li>
<li>&lsquo;स्वयमुपहतः, विप्रकृतः… दण्डेनोपनतः… इति भीतवर्गः&rsquo; (कौ० अ० १।१४।३)। <strong>दण्डेनोपनतो बलाद् वैतसीं वृत्तिं ग्राहितः।</strong></li>
<li>&lsquo;तस्मिन्दण्डोपनतचरितं भेजिरे लोकपालाः&rsquo; (रघु० १७।८१)। <strong>उक्तोऽर्थः।</strong></li>
<li>&lsquo;मांसं म उपनतिः&rsquo; (वा० सं० २०।१३)। <strong>उपनमन्ति प्रवणा भवन्ति भूतानि यत्र सा उपनतिः।</strong></li>
<li>&lsquo;उपनामुक एनं यज्ञो भवति&rsquo; (श० ब्रा० २।२।४।१४)। <strong>अस्याभिमुखो भवतीत्याह। तत्सान्निध्यमाप्नोतीति वा।</strong></li>
</ul>
<h2 id="नह">नह्</h2>
<ul>
<li>{उपनह्}</li>
<li>नह् (णह बन्धने)।</li>
<li>&lsquo;वृष्णो अश्वस्य सन्दानमपि वृष्ट्यै त्वोपनह्यामि&rsquo; (तै० सं० २।४।७।२)। <strong>उपनह्यामि नह्यामि बध्नामि।</strong></li>
<li>&lsquo;गुल्मं तमुपनाहयेत्&rsquo; (चरक० चि० ५।४१)। <strong>तत्र लेपं दद्यादित्यर्थः। पुरटोपनद्ध०। हेमप्रत्युप्त०।</strong></li>
<li>&lsquo;अथ राजानं क्रीत्वा द्वेधोपनह्य परिवहन्ति&rsquo; (श० ब्रा० ५।४।५।१५)। <strong>उपनह्य बद्ध्वा।</strong></li>
<li>&lsquo;उपनह्य परैर्वैरं ये मां नित्यमुपासते&rsquo; (भा० उ० १४६।१२)।</li>
<li>&lsquo;सस्नेहकिण्वलवणैरुपनाहः प्रशस्यते&rsquo; (चरक० सुत्र० १४।३५)। <strong>उपनाहो बहलो लेपः।</strong></li>
<li>&lsquo;उत्कारिकोपनाहैश्च स्वेदयेन्मृदुभिः क्षणम्&rsquo; (चरक० चि० १७।८०)।</li>
<li>&lsquo;शोफयोरुपनाहं कुर्यादामविदग्धयोः&rsquo; (सुश्रुत० २।५।२१)। <strong>उक्तोऽर्थः।</strong></li>
<li>&lsquo;देवानां भाग उपनाह एषः&rsquo; (अथर्व० ९।४।५)। <strong>उपनाहो भारः।</strong></li>
<li>&lsquo;उपनाहो ऽवगाहश्च परिषेकस्तथाष्टमः&rsquo; (का० सं० सूत्र० स्वेदा० २३।२६)। <strong>उपनाहः स्वेदप्रकारः। उपनाहो निबन्धनम् इत्यमरः। निबध्यन्ते स्मिन्निति निबन्धनम्। यत्र तन्त्र्यो निबध्यन्ते तस्य वीणाया ऊर्ध्वभागस्य उपनाह इति संज्ञा।</strong></li>
<li>&lsquo;सोमोपनहनमाहर&rsquo; (श० ब्रा० ३।३।२।३)।</li>
<li>&lsquo;प्रेष्यति च सोमोपनहनमाहर&rsquo; (का० श्रौ० ७।७।१)। <strong>सोम उपनह्यते बध्यते यस्मिंस्तत्सोमोपनहनं वस्त्रम्।</strong></li>
</ul>
<h2 id="नथ">नाथ्</h2>
<ul>
<li>{उपनाथ्}</li>
<li>नाथ् (नाथृ नाधृ याच्ञोपतापैश्वर्याशीःषु)।</li>
<li>&lsquo;माणवकमुपनाथति, अङ्ग पुत्रकाधीष्व&rsquo; (पा० २।३।५५ सूत्रवृत्तौ प्रत्युदाहरणम्)। <strong>उपनाथति याचते उपच्छन्दयति। राजानमुपनाथति। याचते प्रार्थयते।</strong></li>
</ul>
<h2 id="न">नी</h2>
<ul>
<li>{उपनी}</li>
<li>नी (णीञ् प्रापणे)।</li>
<li>&lsquo;देवेभ्यो दैव्यः शमितोप हव्यं त्रिधा समक्तं नयतु प्रजानन्&rsquo; (ऋ० २।३।१०)। <strong>उपनयतु प्रापयतु।</strong></li>
<li>&lsquo;तमृचो मनुष्यलोकमुपनयन्ते&rsquo; (प्रश्नोप० ५।३)।</li>
<li>&lsquo;प्रजाः स्वं वशमुपनयते&rsquo; (श० ब्रा० १।३।४।५)।</li>
<li>&lsquo;अयोऽभेद्यमुपायेन द्रवतामुपनीयते&rsquo; (का० नी० सा० ११।४७)। <strong>उपनीयते प्राप्यते।</strong></li>
<li>&lsquo;स शुचीन्यन्नपानानि गुणवन्ति च राघवे। अर्घं चोपानयत्&rsquo; (रा० गोरे० २।४७।१३)॥ <strong>उपानयत् आर्पयत् न्यवेदयत्।</strong></li>
<li>&lsquo;हरये स्वदेहमुपानयत्&rsquo; (रघु० २।५९)।</li>
<li>&lsquo;उपनिन्युर्महाभागा दुहितृत्वाय जाह्नवीम्&rsquo; (हरि० १।३२।४७)। <strong>उक्तोऽर्थः।</strong></li>
<li>&lsquo;रज्ज्वेव पुरुषो बद्ध्वा कृतान्तेनोपनीयते&rsquo; (रा० ५।३५।३)। <strong>उपनीयत आत्मसमीपं प्राप्यते।</strong></li>
<li>&lsquo;उपनय रथं यावदारोहामि&rsquo; (शा०)। <strong>उक्तोऽर्थः।</strong></li>
<li>&lsquo;नेयं कर्मोपयुक्तं पुरुषमुपनयति किन्त्वकर्तारमभोक्तारमीश्वरम्&rsquo; (प्र० च० )। <strong>उपनयति सम्पादयति।</strong></li>
<li>&lsquo;मदीयं न्यासमुपनय&rsquo; (मृच्छ०)। <strong>प्रत्यर्पयेत्यर्थः।</strong></li>
<li>&lsquo;समिधमाहर सोम्य उप त्वा नेष्ये&rsquo; (छां० उ० ४।४।५)। <strong>आत्मानमाचार्योकुर्वंस्त्वां स्वसमीपं प्रापयिष्यामीत्यर्थः।</strong></li>
<li>&lsquo;जातमात्रं मुनेः पुत्रं विधिनोपानयत्तदा&rsquo; (भा० शां० ३२४।१९)। <strong>शिष्यत्वेनाभ्युपैत्।</strong></li>
<li>&lsquo;कर्मकरानुपनयते&rsquo; (पा० १।३।३६ सूत्रे वुत्तौ)। <strong>भृतिदानेनात्मसमीपं प्रापयतीत्यर्थः।</strong></li>
<li>&lsquo;आचार्य उपनयमानो ब्रह्मचारिणं कृणुते गर्भमन्तः&rsquo; (अथर्व० ११।५।३)।</li>
<li>&lsquo;अन्धा यथान्धैरुपनीयमानाः&rsquo; (भा० पु० ७।५।३२)। <strong>इहोपेन नार्थः। अनुकार्ये मूल औपनिषदेपि नैव दृश्यते। नीयमाना इत्येवार्थः।</strong></li>
<li>&lsquo;भीमा जाया ब्राह्मणस्योपनीता&rsquo; (ऋ० १०।१०९।४)। <strong>उपनीता देवैः समीपे स्थापितेति सायणः। उपनीता वशे कृता, स्वीकृताऽऽत्मीया कृतेत्यन्ये।</strong></li>
<li>&lsquo;नीलस्य राज्ञः सर्वेषामुपनीतश्च सोऽभवत्&rsquo; (भा० सभा० ३१।३०)। <strong>उपनीतः स्वीकृत इति नीलकण्ठः।</strong></li>
<li>&lsquo;इमे सभायामुपनीतशास्त्राः&rsquo; (भा० सभा० ६७।३६)। <strong>उपनीतशास्त्रा अध्यापितशास्त्राः।</strong></li>
<li>&lsquo;सर्वरसान् धान्यानि च सङ्ग्रहमुपनीय&rsquo; (व० बृ० सं० ४१।४)। <strong>संग्रहमुपनीय=सङ्गृह्य। सङ्ग्रहावस्थां प्रापय्येति त्वक्षरार्थः।</strong></li>
<li>&lsquo;न ब्राह्मणं ब्रह्मचर्यमुपनीय मिथुनं (=मैथुनम्) चरेत्&rsquo; (श० ब्रा० ११।५।४।१६)। <strong>ब्रह्मचर्यं प्रापय्य, ब्रह्मचारिणं कृत्वा, शिष्यत्वेन विधिवत् परिगृह्येत्यर्थः।</strong></li>
<li>&lsquo;तान्हानुपनीयैवैतदुवाच&rsquo; (छां० उ० ५।११।७)। <strong>अनुपनीय उपनयनमकृत्वा। उपनयनं पादयोः प्रणिपातनम्।</strong></li>
<li>&lsquo;जनस्थाने वसद्भिस्तु भवद्भी राममाश्रिता। प्रवृत्तिरुपनेतव्या किं करोतीति तत्त्वतः&rsquo; (रा० ३।५४।२६)॥ <strong>प्रवृत्तिरुपनेतव्या वार्ताऽऽहार्या।</strong></li>
<li>&lsquo;समिद्भैक्षे सप्तरात्रमचरितवान् ब्रह्मचारी पुनरुपनेयो भवति&rsquo; (गो० गृ० १।२।६)। <strong>पुनरुपनयनविधिना संस्कार्यो भवतीत्यर्थः।</strong></li>
<li>&lsquo;गर्भाष्टमे ब्राह्मण उपनेयः&rsquo; (पा० गृ० ६।६।८४)। <strong>उक्तोऽर्थः।</strong></li>
<li>&lsquo;तथा मरणानुस्मृतिवर्णेऽनित्यताकथायामप्युपनेयम्&rsquo; (अवदा० अयोगृहजा०)। <strong>पञ्चावयवन्याये यश्चतुर्थ उपनयो नाम स वक्तव्य इत्यर्थः।</strong></li>
<li>&lsquo;प्रतिज्ञाहेतूदाहरणोपनयनिगमनानि पञ्चावयवा न्यायस्य। तथा चायमित्युपनयस्याभिनयः। संभोगोपनयैर्नृणाम्&rsquo; (भा० वन० २।२४)। <strong>उपनयैः=समर्पणैः।</strong></li>
<li>&lsquo;धारासारोपनयनपरा नैगमाः सानुमन्तः&rsquo; (विक्रम० ४।१३)।** उपनयनं समर्पणम्। धारासार आसारवद् वर्षम्। अविच्छिन्नसन्तानो धनोपहारश्च।**</li>
<li>&lsquo;अश्वस्य पुरस्ताल्ललाट उपनये बन्धनीयः&rsquo; (वा० सं० २४।१ महीधरभा०)। <strong>तत्र उपनये इति सप्तम्यन्तः पाठः स्थितः। तत्र ललाटमुपनय इत्यनर्थान्तरम्।</strong></li>
</ul>
<h2 id="नद-1">नुद्</h2>
<ul>
<li>{उपनुद्}</li>
<li>नुद् (णुद प्रेरणे)।</li>
<li>&lsquo;द्रुतमरुदुपनुन्नैः …अम्बुवाहैः&rsquo; (शिशु० ४।६८)। <strong>उपनुन्नैरर्वाक् प्रेरितैः।</strong></li>
</ul>
<h2 id="पद">पद्</h2>
<ul>
<li>{उपपद्}</li>
<li>पद् (पद गतौ)।</li>
<li>&lsquo;उपानृत्यंश्च राजानं नृत्यगीतविशारदाः&rsquo; (रा० ७।४२।२०)। <strong>उपानृत्यन् समीपेऽनृत्यन्।</strong></li>
<li>&lsquo;ये स्मान्पुरोपनृत्यन्त मूढा गौ र्गौरिति&rsquo; (भा० शल्य० ५९।७)। <strong>उक्तोऽर्थः।</strong></li>
<li>&lsquo;यमुपनृत्यन्ति शतशोऽप्सरोगणाः&rsquo; (हरि० १४१५५)। <strong>उदितचर एवार्थः।</strong></li>
<li>&lsquo;उपगीतोपनृत्तश्च गन्धर्वाप्सरसां गणौः&rsquo; (भा० उ० १२३।४)। <strong>प्रत्यये विशेषो नार्थे।</strong></li>
<li>&lsquo;क्षेत्रं हि रसवच्छुद्धं कर्मणैवोपपादितम्। ऋते वर्षान्न कौन्तेय जातु निर्वर्तयेत् फलम्&rsquo; (भा०)॥ <strong>उपपादितं सम्पादितं साधितं कृतम्। कर्मणा कर्षणेन वाप्यादिजलदानेन च।</strong></li>
</ul>
<h2 id="नत">नृत्</h2>
<ul>
<li>{उपनृत्}</li>
<li>नृत् (नृती गात्रविक्षेपे)।</li>
<li>&lsquo;उपेदहं धनदां… श्येनो न वसतिं पतामि&rsquo; (ऋ० १।३३।२)। <strong>उपपतामि उपाप्नोमि उपैमि। उपेदहम्=उप इद् अहम्।</strong></li>
</ul>
<h2 id="पद-1">पद्</h2>
<ul>
<li>{उपपद्}</li>
<li>पद् (पद गतौ)।</li>
<li>&lsquo;वत्सो धारुरिव मातरं (कृत्या)तं प्रत्युपपद्यताम्&rsquo; (अथर्व० ४।१८।२)। <strong>उपपद्यतां प्राप्नोतु उपद्रवतु, अभियातु।</strong></li>
<li>&lsquo;अहिंस्युपपद्यते स्वर्गम्&rsquo; (व० ध० २९।३)। <strong>उपपद्यते प्राप्नोति उपैति।</strong></li>
<li>&lsquo;कृपाच्छारद्वताच्छूरः सर्वास्त्राण्युपपत्स्यते&rsquo; (भा० सौ० १६।१४)। <strong>प्राप्स्यतीत्यर्थः।</strong></li>
<li>&lsquo;वेदाक्षहृदयं कृत्स्नमहं सत्यपराक्रम। उपपद्यस्व कौन्तेय प्रसन्नोहं भवामि ते&rsquo; (भा० वन० ७९।१९)। <strong>उपपद्यस्व प्राप्नुहि। शिक्षस्वेत्यर्थः।</strong></li>
<li>&lsquo;प्रतिषेद्धा हि पापस्य यदा लोकेषु विद्यते। तदा सर्वेषु लोकेषु पापकृन्नोपपद्यते&rsquo; (भा० आदि० १८०।९)॥ <strong>नोपपद्यते न लभ्यते, न विद्यते।</strong></li>
<li>&lsquo;नतदावर्तते राजन्नस्त्रं द्विर्नोपपद्यते&rsquo; (भा० द्रोण० २००।२७)। <strong>द्विर्नोपपद्यते पुनर्न लभ्यते, न प्रतिलभ्यते।</strong></li>
<li>&lsquo;यमुनातटमुपपेदे&rsquo; (पञ्चत० )। <strong>आससादेत्यर्थः।</strong></li>
<li>&lsquo;कामं दृष्टा मया सर्वा विश्वस्ता रावणस्त्रियः। नहि मे मनसः किञ्चिद् वैकृत्यमुपपद्यते&rsquo; (रा० ५।११।४०)॥ <strong>उपपद्यते उत्पद्यते जायते।</strong></li>
<li>&lsquo;अथ चेन्मानुषे लोके कदाचिदुपपद्यते&rsquo; (भा० अनु० १४४।५९)।</li>
<li>&lsquo;कथं शरीरं च्यवते कथं चोपपद्यते&rsquo; (भा० आश्व० १७।२)।</li>
<li>&lsquo;अभितः स्वैः शुभैः पुण्यैः पापैर्वाप्युपपद्यते&rsquo; (भा० आश्व० १७।३०)। <strong>अभितः सद्यः। उपपद्यते जायते।</strong></li>
<li>&lsquo;पाद्यमर्घ्यं तथातिथ्यं वने यदुपपद्यते&rsquo; (रा० २।९१।२)। <strong>उपपद्यते जायते लभ्यते वा।</strong></li>
<li>&lsquo;यदा च कार्यमस्माकं भवद्भिरुपपत्स्यते&rsquo; (भा० आदि० १४५।१७)। <strong>उपपत्स्यते जनिष्यते भविष्यति। कार्यं प्रयोजनम्।</strong></li>
<li>&lsquo;अतिस्नेहो ह्यकाले च व्यसनायोपपद्यते&rsquo; (रा० ६।२१।३४)। <strong>उपपद्यते जायते कल्पते।</strong></li>
<li>&lsquo;दुष्टं पन्थानमासाद्य यो मोहादुपपद्यते। आत्मनो बलमविज्ञाय तदन्तं तस्य जीवितम्&rsquo; (भा० शां० १३९।७८)॥</li>
<li>&lsquo;उपसर्जनं प्रधानस्य धर्मतो नोपपद्यते&rsquo; (मनु० ९।१२१)। <strong>नोपपद्यते न युज्यते न सम्बध्यते। उपसर्जनं क्षेत्रजः पुत्रः। धर्मतो धर्मेण (पितुः क्षेत्रिणः)।</strong></li>
<li>&lsquo;परा त्वत्तो गतिर्वीर पृथिव्यां नोपपद्यते&rsquo; (रा० ३।६।२०)। <strong>नोपपद्यते न संभवति।</strong></li>
<li>&lsquo;त्वदन्यः संशयस्यास्य च्छेत्ता न ह्युपपद्यते&rsquo; (गीता० ६।३९)।</li>
<li>&lsquo;दार्शं चेत्पूर्वमुपपद्येत&rsquo; (खा० गृ० १।२।२)।</li>
<li>&lsquo;अन्यदुप्तं जातमन्यद् इत्येतन्नोपपद्यते&rsquo; (मनु० ९।४०)।</li>
<li>&lsquo;निःसङ्गस्य ससङ्गेन कूटस्थस्य विकारिणा। आत्मनो ऽनात्मना योगो वास्तवो नोपपद्यते&rsquo; (भा० आदि० १९६।१३ इत्यत्र नीलकण्ठस्य सुभाषितम्)। <strong>उक्तोऽर्थः।</strong></li>
<li>&lsquo;क्लैब्यं मा स्म गमः पार्थ नैतत्त्वय्युपपद्यते&rsquo; (गीता० २।३)। <strong>नोपपद्यते न युज्यते, तवानुरूपं न भवति।</strong></li>
<li>&lsquo;मा विषादं गमस्तस्मान्नैतत्त्वय्युपपद्यते&rsquo; (भा० वन०)। <strong>उक्तोऽर्थः।</strong></li>
<li>&lsquo;असन्धेयमिति ह विश्वामित्र उपपपाद&rsquo; (ऐ० ब्रा० ७।१७)। <strong>युक्तिभिरुपपादितवानित्यर्थः।</strong></li>
<li>&lsquo;स मे कपिश्रेष्ठ सलक्ष्मणं प्रियं सयूथपं क्षिप्रमिहोपपादयः&rsquo; (रा० ५।३७।६८)। <strong>उपपादय प्रापय उपनय मदन्तिकं नय।</strong></li>
<li>&lsquo;रथमुपपादय&rsquo; (वेणी० २)। <strong>उपपादय सज्जी कुरु। अश्वैर्योजयेति त्वक्षरार्थः।</strong></li>
<li>&lsquo;अन्नार्थी तं त्वमन्नेन समांसेनोपपादय&rsquo; (भा० आदि० १७६।२९)। <strong>उपपादय योजय। तस्यार्थ उपकल्पय।</strong></li>
<li>&lsquo;ताश्च रोगप्रकृतयो रसान्सम्यगुपयुञ्जानमपि पुरुषमशुभेनोपपादयन्ति&rsquo; (चरक० सूत्र० २८।७)।</li>
<li>&lsquo;अनुतिष्ठेत्समारब्धमनारब्धं प्रयोजयेत्। अनुष्ठितं च सद्वृत्त्या विशेषेणोपपादयेत्&rsquo; (का० नी० सा० ११।५७)॥ <strong>उपपादयेत् योजयेत। सदाचरणेनानुष्ठिते कर्मणि वैशिष्ट्यं प्रकर्षमादधीत। तस्योपस्कुर्वीतेति वाक्यार्थः।</strong></li>
<li>&lsquo;आत्मानं प्रथमं राजा विनयेनोपपादयेत्&rsquo; (का० नी० सा० १।२५)।</li>
<li>&lsquo;उपांशुदण्डेन हि मां बन्धनेनोपपादयेत्&rsquo; (रा० ४।५५।१०)। <strong>उक्तोऽर्थः।</strong></li>
<li>&lsquo;समद्यान्यन्नपानानि भूयिष्ठं चोपपादयेत्&rsquo; (का० सं० चि० मदात्ययचि० श्लो० ४८)। <strong>उपपादयेत् साधयेत्।</strong></li>
<li>&lsquo;यस्तु दोषवतीं कन्यामनाख्यायोपपादयेत्&rsquo; (मनु० ९।७३)। <strong>उपपादयेत् (विवाहे) दद्यात्।</strong></li>
<li>&lsquo;वेदतत्त्वार्थविदुषे ब्राह्मणायोपपादयेत्&rsquo; (मनु० ३।९६)।</li>
<li>&lsquo;सर्वस्वं वेदविहुषे ब्राह्मणायोपपादयेत्&rsquo; (मनु० ११।७६)।</li>
<li>&lsquo;दक्षिणाश्चोपपाद्यन्तां याज्ञिकेभ्यः पृथक् पृथक्&rsquo; (मात्स्य० पु० १७८।७३)।</li>
<li>&lsquo;काम्यकर्मफलं लब्ध्वा गुरूणामुपपादयेत्&rsquo; (भा० शां० १९३।१५)। <strong>अर्पयेत्, निवेदयेत्।</strong></li>
<li>&lsquo;अप्सु प्रवेश्य तं दण्डं वरुणायोपपादयेत्&rsquo; (मनु० ९।२४४)। <strong>इहापि दानमेवार्थः, उत्तरार्धे ब्राह्मणे प्रतिपादयेदिति श्रुतेः।</strong></li>
<li>&lsquo;(देशं) दक्षिणाप्रवणं प्रयत्नेनोपपादयेत्&rsquo; (मनु० ३।२०६)। <strong>उपपादयेत् सम्पादयेदिति कुल्लूकः। अनुसन्दधीत मार्गेदित्यन्ये।</strong></li>
<li>&lsquo;नाश्विनावार्तं भेषजेनोपपादयेताम्&rsquo; (चरक० वि० ३।३८)। <strong>चिकित्सेताम् उपचरेतामित्यर्थः।</strong></li>
<li>&lsquo;आस्थापनवमनविरेचनैस्तदहरेवोपपादयेद् उपपादनीयश्चेत्स्यात्&rsquo; (चरक० वि० ७।१९)।</li>
<li>&lsquo;अर्श प्रभृत्यधीमांसं छेदेनोपपादयेत्&rsquo; (चरक० चि० ५। )। <strong>उक्तोऽर्थः।</strong></li>
<li>&lsquo;प्रयाण उपपद्यमाने&rsquo; (आश्व० गृ० १।८।१)। <strong>याने संभवति सतीत्यर्थः।</strong></li>
<li>&lsquo;आजुहाव ततो नाम्ना तदन्नमुपपादयन्&rsquo; (भा० आदि० १६३।५)। <strong>उपपादयन् प्रापयन् समर्पयन्।</strong></li>
<li>&lsquo;अविघ्नमस्तु ते देवकार्यमुपपादयिष्यतः&rsquo; (रघु० ११।९१)। <strong>उपपादयिष्यतः साधयिष्यतः।</strong></li>
<li>&lsquo;तेन मे विप्रयोगोऽयमुपपन्नस्त्वया सह&rsquo; (भा० आदि० १२१।२७)। <strong>उपपन्नः प्राप्त उपनतः, जातः संवृत्तः।</strong></li>
<li>&lsquo;तस्मै स विद्वान् उपपन्नाय प्राह&rsquo; (वे० सा०)। <strong>उपपन्न उपसन्नः शिष्यत्वेनोपेतः।</strong></li>
<li>&lsquo;शिष्यवत्त्वां नु पृच्छामि उपपन्नोस्मि तेऽनघ&rsquo; (भा० आदि० ११९१)।</li>
<li>&lsquo;तद्भगवन्तमुपपन्नाः स्मः शिष्यत्वेन&rsquo; (सुश्रत० सूत्र० १।२)। <strong>उक्तचर एवार्थः।</strong></li>
<li>&lsquo;यथोपपन्नमाहारं तस्मै प्रादाज्जनाधिपः&rsquo; (भा० अनु० ५२।२८)। <strong>यथोपपन्नं यथाप्राप्तम्। यादृशं लब्धमित्यर्थः।</strong></li>
<li>&lsquo;भाषिकस्वरो वोपपन्नमन्त्रोपदेशात्&rsquo; (का० श्रौ० १।८।१७)। <strong>उपपन्नः (संहितास्वरेण) युक्तः।</strong></li>
<li>&lsquo;उपपन्नो गुणैरिष्टैः रूपवानश्वकोविदः&rsquo; (भा० वन० ५३।१)।</li>
<li>&lsquo;नहि सामोपपन्नानां प्रहर्ता विद्यते क्वचित्&rsquo; (रा० ४।५९।१७)।</li>
<li>&lsquo;सृजेः श्रद्धोपपन्ने कर्तर्येवेति वाच्यम्&rsquo; (पा० ३।१।६३ सू० वा०)। <strong>श्रद्धोपपन्ने श्रद्धया युक्ते।</strong></li>
<li>&lsquo;श्रद्धेव साक्षाद् विधिनोपपन्ना&rsquo; (रघु० २।१६)। <strong>सत्त्वबुद्ध्युपपन्नो व्यसनग्रस्तमानसः।</strong></li>
<li>&lsquo;श्रीभिः षण्ड इव स्त्रीभिरलसः परिभूयते&rsquo; (का० नी० सा० १४।२०।८)।</li>
<li>&lsquo;ब्रवीतु भगवान्नीतिमुपपन्नो स्म्यहं प्रभो&rsquo; (भा० शां० १०५।४)। <strong>उपपन्नः पौरुषेण युक्त इत्यर्थः।</strong></li>
<li>&lsquo;उपपन्ना त्वया भैमी त्वं च भैम्या महीपते&rsquo; (भा० वन० ७६।३९)। <strong>उपपन्ना सदृशीत्यर्थः।</strong></li>
<li>&lsquo;उपपन्ना हि दारेषु प्रभुता सर्वतोमुखी&rsquo; (शा० ५।२६)। <strong>उपपन्ना युक्ता, समुचिता, स्वाभाविकी, सिद्धा।</strong></li>
<li>&lsquo;कामकारो महाप्राज्ञ गुरूणां सर्वदाऽनघ। उपपन्नेषु दारेषु पुत्रेषु च विधीयते&rsquo; (रा० २।१०१।१८)॥ <strong>उपपन्नाः समताः। शरणं गताः पराधीना इति चाक्षरार्थः।</strong></li>
<li>&lsquo;पुरुषः कैश्च कर्मभिः। उपपन्नान् सुखान्भोगानुपाश्नाति&rsquo; (भा० अनु० १४४।५८)।</li>
<li>&lsquo;छेद्यभेद्यलेख्यव्यधनैरुपपन्नैरुपपाद्य कर्णम्&rsquo; (सुश्रुत० १।५६।२०)। <strong>उपपन्नैरौपयिकैः।</strong></li>
<li>&lsquo;कथं चिन्मृगशावाक्षी विश्वासमुपपादिता&rsquo; (रा० ५। )। <strong>उपपादिता प्रापिता।</strong></li>
<li>&lsquo;भ्रात्रा सुनाभेन तदोत्सवे कृते सा शङ्कराभ्याशमथोपपादिता&rsquo; (वामन० पु० ५३।३५)।</li>
<li>&lsquo;एतस्य हि पिता नागश्चिकुरो नाम मातले। नचिराद्वैनतेयेन पञ्चत्वमुपपादितः&rsquo; (भा० ५।१०३।२४)। <strong>उक्तोऽर्थः।</strong></li>
<li>&lsquo;उपपादितमद्येह चिरकालान्मनोगतम्&rsquo; (भा० वन० ११।२८)। <strong>उपपादितं साधितम्।</strong></li>
<li>&lsquo;तत्तथैवोपपादितम्।&rsquo; (भा० पु० ११।६।२१)।</li>
<li>&lsquo;त्वया सह गदायुद्धं त्रिदशैरुपपादितम्&rsquo; (भा० शल्य० ५६।४०)। <strong>उपपादितं साधितम्, जनितम्।</strong></li>
<li>&lsquo;सहन्ते पापमात्रोपपादितां दुःखवह्निकणिकाम्&rsquo; (हर्ष०)। <strong>उक्तोऽर्थः।</strong></li>
<li>&lsquo;तत्सुषेणमतं कार्यं देशकालोपपादितम्&rsquo; (रा० ४।४३।६६)। <strong>देशकालोचितमित्यर्थः।</strong></li>
<li>&lsquo;जघने लक्षणं देव्याः केनेदमुपपादितम्&rsquo; (बृ० क० म०)। <strong>उपपादितं साधितं निर्मितं कृतम्।</strong></li>
<li>&lsquo;देशमात्राकालोपपादितैः। भेषजैः&rsquo; (चरक० सूत्र० १।६१)। <strong>उपपादितैः कल्पितैः, साधितैः।</strong></li>
<li>&lsquo;रक्षःकपीन्द्रैरुपपादितानि… जलानि…&rsquo; (रघु० १४।८)॥ <strong>उपपादितानि उपनीतानि।</strong></li>
<li>&lsquo;उपायनानि पश्यन् पुलिन्दैरुपपादितानि&rsquo; (रघु० १६।३२)। <strong>उपपादितानि समर्पितानि उपहृतानि।</strong></li>
<li>&lsquo;अक्षयोऽयं निधी राज्ञां यद्विप्रेषूपपादितम्&rsquo; (याज्ञ० १।३१५)। <strong>उपपादितं दत्तम्।</strong></li>
<li>&lsquo;यवाढकः पितुर्गुहे ब्राह्मणायोपपादितः&rsquo; (बृ० श्लो० सं० ४।१०९)। <strong>उक्तोऽर्थः।</strong></li>
<li>&lsquo;केऽमीत्यनेन पदेन वाच्यमस्पष्टमभिदधता प्रतीयमानं वस्त्वक्लिष्टमनन्तमर्पयता का छाया नोपपादिता&rsquo; (ध्वन्या० लो० ३।३८)। <strong>उपपादिता उत्पादिता।</strong></li>
<li>&lsquo;यादृशं तूप्यते बीजं क्षेत्रे कालोपपादिते&rsquo; (मनु० ९।३६)। <strong>ग्रीष्मादिकाले वर्षादिना संस्कृत इति कुल्लूकः।</strong></li>
<li>&lsquo;उताब्रह्मचारी यथोपपादमूत्रपुरीषो भवति&rsquo; (नास्याचमनकालो विद्यते) (आप० ध० २।६।२५) <strong>इत्यत्रोज्ज्वलायां समुद्धृतं वचनम्)। यथोपपादं यथासंभवम्। यथाप्राप्तम्।</strong></li>
<li>&lsquo;आसीनः पितृभ्यो दद्याद्यथोपपादमितरान्&rsquo; (गो० गृ० १।४।१४)। <strong>उक्तोऽर्थः। इतरानिति द्वितीया त्वपभ्रंशोऽसह्यः।</strong></li>
<li>&lsquo;कार्श्यं येन त्यजति विधिना स त्वयैवोपपाद्यः&rsquo; (मेघ० ३०)। <strong>उपपाद्यः साध्यो विधेयो निर्मेयः।</strong></li>
<li>&lsquo;नित्यं च समचित्तत्वमिष्टानिष्टोपपत्तिषु&rsquo; (गीता० १३।९)। <strong>उपपत्तिः प्राप्तिः।</strong></li>
<li>&lsquo;मुदं विषादः शरदं हिमागमस्तयो र्विवस्वान् सुकृतं कृतघ्नता। प्रियोपपत्तिः शुचमापदं नयः श्रियः समृद्धा अपि हन्ति दुर्नयः&rsquo; (तन्त्रा० ३।१०।१४३)॥ <strong>उक्तोऽर्थः।</strong></li>
<li>&lsquo;मनः समाधाय जयोपपत्तौ&rsquo; (रा० ४।३।३९)। <strong>उपपत्तिर्लब्धिः।</strong></li>
<li>&lsquo;अचिन्तितेन कामानामुपपत्तिर्नराधिप&rsquo; (हरि० २।९१।८)।</li>
<li>&lsquo;देहोपपत्तये भूयस्तमेव प्रत्यपद्यत&rsquo; (भा० पु० १०।५५।१)। <strong>कामः कर्ता। तं वासुदेवम्। देहोपपत्तिः शरीरप्राप्तिः।</strong></li>
<li>&lsquo;स्वार्थोपपत्तिं प्रति दुर्बलाशः&rsquo; (रघु० ५।१२)। <strong>उक्तोऽर्थः।</strong></li>
<li>&lsquo;अथोपपत्तिं छलनापरोऽपराम्&rsquo; (शिशु० १।६९)। <strong>उपपत्तिर्जन्म।</strong></li>
<li>&lsquo;मनुष्याणां तु मध्याह्ने प्रदद्यादुपपत्तिभिः&rsquo; (भा० अनु० २३।२)। <strong>उपपत्तिः प्रतिपत्तिः। उपपत्तिभिः=आदरादिभिः।</strong></li>
<li>&lsquo;प्रियेषु यैः पार्थ विनोपपत्तेः&rsquo; (कि० ३।५२)। <strong>विनोपपत्तेः=अकारणम्, अहेतुकम्।</strong></li>
<li>&lsquo;देवि सोपपत्तिकमभिहितम्&rsquo; (नागा० ५)। <strong>सोपपत्तिकं युक्तियुक्तम्।</strong></li>
<li>&lsquo;उपपत्तिमदूर्जिताश्रयं नृपमूचे वचनं वृकोदरः&rsquo; (किं० २।१)। <strong>उक्तोऽर्थः।</strong></li>
<li>&lsquo;नोपपत्त्या न वा युक्त्या त्वसद् ब्रूयादसंशयम्&rsquo; (भा० शां० २७५।८)।</li>
<li>&lsquo;उपपत्त्योपलब्धेषु लोकेषु समो भव&rsquo; (भा० शां० २८८।११)। <strong>उपपत्तिः समापत्ति र्यदृच्छा दैवयोगः। लोकेषु विषयेषु।</strong></li>
<li>&lsquo;सत्येन हि स्थितो धर्म उपपत्त्या तथा नरे&rsquo; (भा० शां० १००।२)। <strong>उपपत्तिर्मरणनिश्चयः। ध्रुवो मृत्युरिति भिया धर्मश्चर्यत इति भावः।</strong></li>
<li>&lsquo;यावन्मानुष्यके शक्यमुपपादयितुम्।&rsquo; कादम्बर्यां तारापीडस्य देवीं प्रत्युक्तिः। उपपादयितुं साधयितुम्।**</li>
<li>&lsquo;अपि त्वां न लभेत्कर्ण राज्यलम्भोपपादनम्&rsquo; (भा० उ० १४२।२)। <strong>उपपाद्यते साध्यते ऽनेनेत्युपपादनं साधनमुपायः।</strong></li>
<li>&lsquo;अधिकरणं त्वेकन्यायोपपादनम्&rsquo; (हारा०)। <strong>उपपादनं साधनं युक्त्यादिभिः स्थापनम्।</strong></li>
<li>&lsquo;परहितसुखोपपादनपरः&rsquo; (अवदा० कुम्भजा० )। <strong>उपपादनं साधनम्।</strong></li>
<li>&lsquo;उपपादुका देवनारकाः&rsquo; (हारा०)। <strong>स्वयंजन्मान इत्यर्थः।</strong></li>
<li>&lsquo;दिव्योपपादुका देवाः&rsquo; (अमरः)। <strong>दिव्यजन्मान इत्यर्थः।</strong></li>
<li>&lsquo;उपपादुकं सत्त्वम्&rsquo; (पा० ३।२।१५४ सूत्रे वृत्तौ)।</li>
</ul>
<h2 id="पड">पीड्</h2>
<ul>
<li>{उपपीड्}</li>
<li>पीड् (पीड अवगाहने)।</li>
<li>&lsquo;उपरुध्यारिमासीत राष्ट्रं चास्योपपीडयेत्&rsquo; (मनु० ७।१९५)। <strong>उपपीडयेत् कदर्थयेत्, उत्सादयेत्।</strong></li>
<li>&lsquo;पार्श्वोपपीडं शेते&rsquo; (पा० ३।४।४९ सूत्रे वृत्तौ)। <strong>पार्श्वयो र्निपीड्येत्यर्थः।</strong></li>
</ul>
<h2 id="प">पा</h2>
<ul>
<li>{उपपा}</li>
<li>पा (पा पाने)।</li>
<li>&lsquo;यद्युपपाय्यमानो न पिबेत्&rsquo; (आप० श्रौ० ९।१८।११)। <strong>उपपाय्यमान उपनीय पाय्यमानः, अपां समीपे नीतः सन्पानं कार्यमाणः।</strong></li>
</ul>
<h2 id="पच">पृच्</h2>
<ul>
<li>{उपपृच्}</li>
<li>पृच् (पृची सम्पर्के)।</li>
<li>&lsquo;वीरेषु वीराँ उप पृङ्धि नस्त्वम्&rsquo; (ऋ० २।२४।१५)। <strong>उपपृङ्धि सम्पृक्तान्कुरु। पौत्रानपि लभेमहीत्यर्थ इति सायणः।</strong></li>
<li>&lsquo;उप क्षत्रं पृञ्चीत हन्ति राजभिः&rsquo; (ऋ० १।४०।८)। <strong>उपपृञ्चीत आत्मनि सम्पृक्तं कुर्यात्। वर्धयेदिति भावः। क्षत्रं बलम्।</strong></li>
<li>&lsquo;उपेदमुपपर्चनमासु गोषूप पृच्यताम्&rsquo; (ऋ० ६।२८।८)। <strong>उपपर्चनमाप्यायनमिति सायणः। गर्भाधानमित्यन्ये साम्प्रतिकाः। उपपृच्यतां समीपे निधीयताम्।</strong></li>
<li>&lsquo;उपेन्नु मघवन्भूय इन्नु ते दानं देवस्य पृच्यते&rsquo; (तै० सं० १।४।२२)। **यजमानस्यात्यन्तं समीपे सम्बध्यत इत्यर्थः। यजमानेन हवि र्दीयत इत्युक्तं भवति। देवस्य दातुस्ते दानं यजमानं प्रति पृच्यते (संनिकृष्यते) इत्युवटमहीधरौ&rsquo; (वा० सं० ३।३४)।</li>
<li>&lsquo;यौवने जीवानुपपृञ्चती जरा&rsquo; (अथर्व० १८।४।५०)। <strong>उपपृञ्चती (जीवैः) सम्प्रयुज्यते।</strong></li>
</ul>
<h2 id="परचछ">प्रच्छ्</h2>
<ul>
<li>{उपप्रच्छ्}</li>
<li>प्रच्छ् (प्रच्छ ज्ञीप्सायाम्)।</li>
<li>&lsquo;उपपृच्छामहे गत्वा विदुरं च महामतिम्&rsquo; (भा० सौ० २।३३)। <strong>उपेत्य प्रक्ष्याम इत्यर्थः।</strong></li>
<li>&lsquo;सोऽहं पितुर्नियोगात्त्वामुपप्रष्टुमिहागतः&rsquo; (भा० शां० ३२६।१२)। <strong>उक्तोऽर्थः।</strong></li>
</ul>
<h2 id="पल">प्लु</h2>
<ul>
<li>{उपप्लु}</li>
<li>प्लु (प्लुङ् गतौ)।</li>
<li>&lsquo;अथवा यथैवान्यान्यपि पदकार्याण्युपप्लवन्ते रुत्वं जश्त्वं चैवेदमपि पदकार्यमुपप्लोष्यते&rsquo; (न पदान्तद्विर्वचनेति सूत्रे भाष्ये)। <strong>उपप्लवन्ते प्राप्नुवन्ति।</strong></li>
<li>&lsquo;तस्यातिमात्रेणोरः क्षण्यते। तस्योरः क्षतमुपप्लवते&rsquo; (चरक० नि० ६।४)। <strong>उपप्लवते व्याप्नोति।</strong></li>
<li>&lsquo;तानि तान्यङ्गान्युपप्लवन्ते तेषु महाकषायेषु&rsquo; (चरक० सूत्र० ४।२०)। <strong>उपप्लवन्त आवर्तन्ते पुनः पुनः पठ्यन्त इत्यर्थः।</strong></li>
<li>&lsquo;तानेतान् साम गायमानान् वागुपाप्लवत&rsquo; (पञ्च० ब्रा० १२।५।१४)।</li>
<li>&lsquo;उपाप्लवत उपागच्छत् अर्थाच्च तात धर्माच्च तव बुद्धिरुपप्लुता&rsquo; (भा० उ० ४९।२५)। <strong>उपप्लुता भ्रष्टा। उपप्लुतेक्षणः=अश्रुपूर्णनयनः।</strong></li>
<li>&lsquo;जगदालोक्य तत् तादृगुक्तोपप्लवाप्लुतम्&rsquo; (यो० वा० ६।२ १३४।१३६)। <strong>उपप्लव आप्लाबे निमग्नमित्याह।</strong></li>
<li>&lsquo;समुद्रोपप्लुतास्तत्र लोका भूरादयो नृप&rsquo; (भा० पु० ८।२४।७)। <strong>पूर्वोदित एवार्थः।</strong></li>
<li>&lsquo;पौलस्त्योपप्लुता हरिम्।…अभिजग्मुः&rsquo; (रघु० १०।५)। <strong>उपप्लुताः पीडिताः। उपद्रुता इति त्वक्षरार्थः।</strong></li>
<li>&lsquo;उपप्लुतमघौधेनात्मानं नावबुध्यसे&rsquo; (रा० २।७।१४)। <strong>उक्तोऽर्थः।</strong></li>
<li>&lsquo;आर्तांमुपप्लुतां दीनां निमग्नां शोकसागरे&rsquo; (भा० आश्व० ६९।११)।</li>
<li>&lsquo;भवतो द्यूतदोषेण सर्वे वयमुपप्लुताः&rsquo; (भा० वन० ५२।१३)। <strong>उपप्लुताः कदर्थनां प्राप्ताः।</strong></li>
<li>&lsquo;उपप्लुतमिवादित्यं सधूममिव पावकम्&rsquo; (भा० आश्व० ११।२)। <strong>उपप्लुतमुपरक्तं सोपरागं ग्रहग्रस्तम्।</strong></li>
<li>&lsquo;उपप्लुतं यथा सोमं संशुष्कमिव सागरम्&rsquo; (भा० द्रोण० ४९।१८)। <strong>उक्तोऽर्थः।</strong></li>
<li>&lsquo;कुर्यामहं जितः कर्म स्वयमात्मन्युपप्लुते&rsquo; (भा० सभा० ६५।२८)। <strong>उपप्लुतो जितः।</strong></li>
<li>&lsquo;जीवन्पुनः शश्वदुपप्लवेभ्यः प्रजाः प्रजानाथ पितेव पासि&rsquo; (रघु० २।४८)। <strong>उपप्लव उपद्रवः, विघ्नः।</strong></li>
<li>&lsquo;कच्चिन्न वाय्वादिरुपप्लवो वः श्रमच्छिदामाश्रमपादपानाम्&rsquo; (रघु० ५।६)। <strong>उपप्लवो बाधकः।</strong></li>
<li>&lsquo;उपप्लवाय भूतानां धूमकेतुरिवोत्थितः&rsquo; (कु० २।३२)। <strong>उपप्लवो विनाशः।</strong></li>
<li>&lsquo;वनोपप्लवः।&rsquo; <strong>वनव्यसनं दावादिकृतो वनविनाशः।</strong></li>
<li>&lsquo;चन्द्रमिवोपप्लवान्मुक्तम्&rsquo; (विक्रम० १।११)। <strong>उपप्लव उपरागो ग्रहणम्।</strong></li>
<li>&lsquo;उपप्लवविनिर्मुक्तां मूर्ति चान्द्रमसीमिव&rsquo; (कथा० १६।१०५)।</li>
<li>&lsquo;उपप्लवांस्तथा घोराञ् शशिनस्तेजसस्तथा&rsquo; (भा० शां० ३०१।३६)। <strong>उक्तोऽर्थः।</strong></li>
<li>&lsquo;यथा त्वमस्मान्भजसे वर्तमानान् उपप्लवे&rsquo; (भा० द्रोण० ११०।६५)। <strong>उपप्लवे विमर्दे।</strong></li>
<li>&lsquo;मायया विभ्रमच्चित्तो न वेद स्मृत्युपप्लवात्&rsquo; (भा० पु० १०।८४।२५)। <strong>स्मृत्युपप्लवः स्मृतिभ्रंशः स्मृतिप्रमोषः।</strong></li>
<li>&lsquo;विकल्पो वस्तुनिर्भासादसंवादादुपप्लवः&rsquo; (सर्व० द० सं० पृ० ४४)। <strong>उपप्लवो भ्रमः।</strong></li>
<li>&lsquo;प्रतिलक्ष्यं लक्षणोपप्लवः।&rsquo; <strong>लक्षणभेदः।</strong></li>
<li>&lsquo;गन्धर्वाणामुपप्लवे&rsquo; (भा० आदि० १३९।२०)। <strong>उपप्लव आस्कन्दः।</strong></li>
<li>&lsquo;उत्सार्य जनं युद्धमासीदुपप्लवे बलिनोः संयुगे&rsquo; (भा० सभा० २३।२५)। <strong>उपप्लवे युद्धभूमौ।</strong></li>
<li>&lsquo;निषेधवाक्यानां व्यक्तिपक्षे विनिगमनाविरहादुपप्लवः&rsquo; (प्रदीपोद्द्योते)। <strong>उपप्लवो ऽध्यास इति नानार्थसंक्षेपे केशवः।</strong></li>
<li>&lsquo;नृपा उपप्लविनः परेभ्यो धर्मोत्तरं मध्यममाश्रयन्ते&rsquo; (रघु० १३।७)। <strong>उपप्लविनो भयवन्त इति मल्लिः। आपन्ना इति परे।</strong></li>
</ul>
<h2 id="बनध">बन्ध्</h2>
<ul>
<li>{उपबन्ध्}</li>
<li>बन्ध् (बन्ध बन्धने)।</li>
<li>&lsquo;त्वमग्ने यातुधानानुपबद्धाँ इहावह&rsquo; (अथर्व० १।७।७)। <strong>उपबद्धान् रज्ज्वादिबद्धहस्तपादाद्यवयवान्।</strong></li>
<li>&lsquo;तस्यै हावि र्द्व्युरणा शयन उपबद्धाऽऽस&rsquo; (श० ब्रा० ११।५।१।१)। <strong>अन्तिके बद्धा उपबद्धा।</strong></li>
<li>&lsquo;नामधेयमपि गुणफलोपबन्धेनार्थवत्&rsquo; (मी० १।४।१।२ शा० भा०)। <strong>उपबन्धो योगः सम्बन्धः।</strong></li>
<li>&lsquo;चोदनागुणेषु क्लृप्त्युपबन्धाभ्याम्&rsquo; (का० श्रौ० १।८।२२)। <strong>उपबन्धो योगः। इह संख्यायोगः।</strong></li>
<li>&lsquo;बन्धोपबन्धपतनोत्थित&ndash;&rsquo; (चौर० ४८)। <strong>बन्धः पङ्कजासनादिः। उपबन्ध एतत्प्रभेदः।</strong></li>
<li>&lsquo;अपि वा सीमेत्यनर्थकमुपबन्धमाददीत&rsquo; (नि० १।७।३)।</li>
<li>&lsquo;अपि वाधीयाने युरुपबन्धः&rsquo; (नि० १।८।१)। <strong>उपबन्धः प्रत्ययः, नामकरणः।</strong></li>
</ul>
<h2 id="बह">बृह्</h2>
<ul>
<li>{उपबृह्}</li>
<li>बृह् (बह उद्यमने)।</li>
<li>&lsquo;उप बर्बृहि वृषभाय बाहुम्&rsquo; (ऋ० १०।१०।१०)। <strong>उपबर्हणं कुरु (आलिङ्गनाय)। उपोद्यच्छ परिष्वङ्गायेत्याह।</strong></li>
<li>&lsquo;श्यावाश्वस्तुताय या दोर्वीरायोपबर्बृहत्&rsquo; (ऋ० ५।६१।५) <strong>उक्तोऽर्थः। उपधानं तूपबर्हः स्यात् इत्यमरः।</strong></li>
<li>&lsquo;वेद आस्तरणं ब्रह्मोपबर्हणम्&rsquo; (अथर्व० १५।३।७)।</li>
<li>&lsquo;चित्तिरा उपबर्हणम्&rsquo; (ऋ० १०।८५।७)। <strong>&lsquo;आः&rsquo; इत्यस्ते र्लङि प्रथमपुरुषैकवचने रूपम्। ईडागमो न कृतः।</strong></li>
<li>&lsquo;पुराण्यासन्दी सोपवर्हणा&rsquo; (श० ब्रा० १३।८।४।१०)। <strong>उक्तोऽर्थः।</strong></li>
<li>&lsquo;क्षां दासायोपबर्हणीं कः&rsquo; (ऋ० १।१७४।७)। <strong>उपबर्हणी शय्या।</strong></li>
</ul>
<h2 id="बह-1">बृह्</h2>
<ul>
<li>{उपबृह्}</li>
<li>बृह् (बृह वृहि बृद्धौ)।</li>
<li>&lsquo;घण्टास्वनेन तान्तादानम्बिकोपबृंहयत्&rsquo; (मार्क० पु० ५७।६४)। <strong>अवर्धयत्, स्फीतानकरोत्।</strong></li>
</ul>
<h2 id="बर">ब्रू</h2>
<ul>
<li>{उपब्रू}</li>
<li>ब्रू (ब्रूञ् व्यक्तायां वाचि)।</li>
<li>&lsquo;द्विता यदीं …नमस्यन्त उपवोचन्त भृगवः&rsquo; (ऋ० १।१२७।७)। <strong>उपवोचन्त उपेत्य ब्रुवन्ति।</strong></li>
<li>&lsquo;तं मेधेषु प्रथमं देवयन्तीर्विश उप ब्रुवते&rsquo; (ऋ० १।७७।३)। <strong>स्तुतिभिरुपेत्य कथयन्तीति।</strong></li>
<li>&lsquo;(द्यावापृथिवी)। उप ब्रुवे नमसा यज्ञे अस्मिन्&rsquo; (ऋ० १।१८५।७)। <strong>उपब्रुवे उपेत्य स्तौमि।</strong></li>
<li>&lsquo;इन्द्रं वृत्राय हन्तवे पुरुहूतमुप ब्रुवे&rsquo; (अथर्व० २०।१९।५)। <strong>उक्तोऽर्थः।</strong></li>
<li>&lsquo;स्वस्तये वायुमुप ब्रवामहै&rsquo; (ऋ० ५।५१।१२)। <strong>उपब्रुवामहै स्तुमः।</strong></li>
<li>&lsquo;इयं नार्युप ब्रूते लाजानावपन्तिका&rsquo; (अथर्व० १४।२।६३)। <strong>उपब्रूते प्रार्थयते।</strong></li>
<li>&lsquo;यस्त्वा देवि सरस्वत्युपब्रूते धने हिते&rsquo; (ऋ० ६।६१।५)। <strong>उपेत्य स्तौति।</strong></li>
<li>&lsquo;तनूपानं परिपाणं कृण्वाना यदुपोचिरे सर्वं तदरसं कृधि&rsquo; (अथर्व० ५।८।६)। <strong>उपोचिरे उपोदुः, उपावदन्, आत्मानं प्रेरितवन्त इति वा। अयं चान्त्योपि न न रोचते नोऽर्थः। कृति प्रत्यये तदुपलम्भात्। यथा&ndash;वेषि ह्यध्वरीयतामुपवक्ता जनानाम् ( ऋ० ४।९।५)। हविर्दानलक्षणे कर्मणि वचनेन प्रयोक्ता प्रेरक इत्यर्थः।</strong></li>
</ul>
<h2 id="भज">भुज्</h2>
<ul>
<li>{उपभुज्}</li>
<li>भुज् (भुज पालनाभ्यवहारयोः)।</li>
<li>&lsquo;उप वयं तं भुञ्जामः&rsquo; (छां० उ० ४।११।२)। <strong>उपभुञ्जामः=उपभुञ्ज्मः=पालयामः।</strong></li>
<li>&lsquo;न भोक्ष्ये न च पानीयमुपभोक्ष्ये कथं चन&rsquo; (भा० शां० २७।२५)। <strong>उपोऽर्थे नान्तरं करोति। यथाऽश्नात्युपाश्नाती समानार्थौ तथा भुज्युपभुजी अपि।</strong></li>
</ul>
<h2 id="भ">भू</h2>
<ul>
<li>{उपभू}</li>
<li>भू (भू सत्तायाम्)।</li>
<li>&lsquo;उप मामुच्चा युवति र्बभूयाः&rsquo; (ऋ० १०।१८३।२)। <strong>उपबभूयाः=उपेत्य भूयाः।</strong></li>
<li>&lsquo;अस्मिन्यज्ञ उप भूय इन्नु मेऽविक्षोभाय परिधीन् दधामि&rsquo; (तै० ब्रा० ३।७।६।७)।</li>
<li>&lsquo;अस्या ऊ षु ण उप सातये भुवः&rsquo; (ऋ० १।१३८।४)। <strong>उपभुवः=समीपे भव, सहायो भव।</strong></li>
<li>&lsquo;यः कल्याणगुणाञ्ज्ञातीन् द्वेषान्नोपबुभूषति&rsquo; (भा० शां० ३५१४)। <strong>सहायभावमुपगन्तुं नेच्छति साचिव्यं न चिकीर्षति।</strong></li>
</ul>
<h2 id="भ-1">भृ</h2>
<ul>
<li>{उपभृ}</li>
<li>भृ (भृञ् भरणे, भृञ् धारणपोषणयोः)।</li>
<li>&lsquo;उपभृद् इति स्रुज्विशेषः। इमानि च रूपान्तराणि स्रुचः&ndash;खादिरः स्रुवः, पर्णमयी जुहूः, आश्वत्थी उपभृत्, वैकङ्कती ध्रुवा। एतद्वै स्रुचां रूपम्&rsquo; (श० ब्रा० १।३।२।२)।</li>
</ul>
<h2 id="मद">मद्</h2>
<ul>
<li>{उपमद्}</li>
<li>मद् (मदी हर्षे)।</li>
<li>&lsquo;यथेदमप्येतर्हि ज्ञातीनां यं गरिष्ठे (कर्मणि) युञ्जन्ति तमुपमदन्ति&rsquo; (श० ब्रा० १।४।२।१)। <strong>उपमदन्ति स्तुवन्ति।</strong></li>
</ul>
<h2 id="मन">मन्</h2>
<ul>
<li>{उपमन्}</li>
<li>मन् (मन ज्ञाने, मनु अवबोधने)।</li>
<li>&lsquo;वचो वः समवेतार्थं तातैतदुपमन्महे।&rsquo; (भा० पु० उत्तरार्धे १०।८५।२२)। <strong>उपमन्महे प्रतीमः, जानीमः। नार्थ उपेन। उपस्य चेहैव मनुतिना योगो नेतरत्र।</strong></li>
</ul>
<h2 id="मनतर">मन्त्र्</h2>
<ul>
<li>{उपमन्त्र्}</li>
<li>मन्त्र् (मत्रि गुप्तपरिभाषणे)।</li>
<li>&lsquo;तामुभय उपमन्त्रयाञ्चक्रिरे&rsquo; (श० ब्रा० १।४।१।३४)। <strong>उपमन्त्रयाञ्चक्रिरे स्वैरं मन्दमन्दं निमन्त्रयाञ्चकिरे।</strong></li>
<li>&lsquo;तमुपामन्त्रयन्त&rsquo; (शां० ब्रा० १।२)। <strong>उपामन्त्रयन्त आह्वयन्।</strong></li>
<li>&lsquo;उशना वै काव्यो ऽसुराणां पुरोहित आसीत् तं देवाः कामदुघाभिरुपामन्त्रयन्त&rsquo; (पञ्च० ब्रा० ७।५।२०)। <strong>उपच्छन्दयामासुरित्यर्थः।</strong></li>
<li>&lsquo;प्रियामनुगतः कामी बचोभिरुपमन्त्रयन्&rsquo; (भा० पु० ९।१८।३५)। <strong>उपमन्त्रयन् उपमन्त्रयमाणः, उपच्छन्दयन् प्रसादयन्, अनुनयन्।</strong></li>
<li>&lsquo;तस्मिन्कृते तदा देवी कीचकेनोपमन्त्रिता। सदेष्णा प्रेषयामास&rsquo; (भा० वि० १५।९)॥ <strong>उपमन्त्रिता प्रार्थिता उपच्छन्दिता।</strong></li>
<li>&lsquo;उपमन्त्रणं रहस्युपच्छन्दनम्&rsquo; (पा० १।३।४७ सूत्रे वृत्तौ)।</li>
<li>&lsquo;हसनामुपमन्त्रिणः&rsquo; (ऋ० ९।११२।४)। <strong>उपमन्त्रिणो नर्मसचिवा इति सायणः। हसनामित्यत्र वाचमित्यध्याहार्यम्।</strong></li>
</ul>
<h2 id="मसज">मस्ज्</h2>
<ul>
<li>{उपमस्ज्}</li>
<li>मस्ज् (टुमस्जो शुद्धौ)।</li>
<li>&lsquo;उपमङ्क्ष्यति स्या (=सा पृथिवी) सलिलस्य मध्ये&rsquo; (श० ब्रा० १३।७।१।१५)। ** उपमङ्क्ष्यति निमङ्क्ष्यति।**</li>
</ul>
<h2 id="म">मा</h2>
<ul>
<li>{उपमा}</li>
<li>मा (माङ् माने)।</li>
<li>&lsquo;उप नो वाजान् मिमीहि&rsquo; (अथर्व० २०।३७।११)। <strong>उपमिमीहि प्रयच्छ।</strong></li>
<li>&lsquo;अस्मभ्यं चित्राँ उप माहि वाजान्&rsquo; (ऋ० ४।२२।१०)। <strong>उक्तोऽर्थः।</strong></li>
<li>&lsquo;पूर्वीष्ट इन्द्रोपमातयः पूर्वीरुत प्रशस्तयः&rsquo; (ऋ० ८।४०।९)। <strong>उपमातयो दानानीति सायणः।</strong></li>
<li>&lsquo;का अस्य पूर्वीरुपमातयो ह&rsquo; (ऋ० ४।२३।३)। <strong>उक्तोऽर्थः।</strong></li>
<li>&lsquo;अस्मभ्यं चित्राँ उप माहि वाजान्&rsquo; (ऋ० ४।२२।१०)। <strong>उपमाहि देहि।</strong></li>
</ul>
<h2 id="मन-1">मान्</h2>
<ul>
<li>{उपमान्}</li>
<li>मान् (मानेर्जिज्ञासायां सनि मीमांस इति धातुः)।</li>
<li>&lsquo;तस्य नोपमीमांसाऽस्ति&rsquo; ( श० ब्रा० ११।४।२।१२)। <strong>उपमीमांसा विचारणा शङ्का विमर्शः।</strong></li>
</ul>
<h2 id="मच">मुच्</h2>
<ul>
<li>{उपमुच्}</li>
<li>मुच् (मुच्लृ मोक्षणे)।</li>
<li>&lsquo;आसन्द्या उपानहा उपमुञ्चते&rsquo; (श० ब्रा० ५।५।३।७)। <strong>आसन्द्याश्चतुष्किकायाश्चरणाववतार्योपानहोर्धरत इत्याह। बध्नातीत्यक्षरार्थः। प्रायेणात्रार्थ आङ्पूर्वस्य मुचेः प्रयोगः प्रतिपूर्वस्य वा। वाक्ये चरणशब्दस्य चाप्रयोगः।</strong></li>
<li>&lsquo;कार्ष्णीं उपानहावुपमुञ्चते&rsquo; (तै० सं० ५।४।४।१७)।</li>
</ul>
<h2 id="मद-1">मुद्</h2>
<ul>
<li>{उपमुद्}</li>
<li>मुद् (मुद हर्षे)।</li>
<li>&lsquo;ब्रह्माहुतीरुपमोदमानम्&rsquo; (तै० ब्रा० ३।१२।३।३)।</li>
</ul>
<h2 id="म-1">मृ</h2>
<ul>
<li>{उपमृ}</li>
<li>मृ (मृङ् प्राणत्यागे)।</li>
<li>&lsquo;तूष्णीमेवेत्याभ्यवेत्योपमारयति&rsquo; (श० ब्रा० २।५।२।४६)। <strong>अप्सु निमज्जयतीत्यर्थः।</strong></li>
</ul>
<h2 id="मज">मृज्</h2>
<ul>
<li>{उपमृज्}</li>
<li>मृज् (मृजू शुद्धौ)।</li>
<li>&lsquo;एतं मृजन्ति मर्ज्यमुप द्रोणेष्वायवः&rsquo; (ऋ० ९।१५।७)। <strong>उपमृजन्ति निष्पीडयन्ति आस्फालयन्ति।</strong></li>
<li>&lsquo;अथ यदुपमार्ष्टि तत्पितृषु चौषधीषु च जुहोति&rsquo; (श० ब्रा० २।३।१।१९)। <strong>उक्तोऽर्थः।</strong></li>
</ul>
<h2 id="मद-2">मृद्</h2>
<ul>
<li>{उपमृद्}</li>
<li>मृद् (मृद क्षोदे)।</li>
<li>&lsquo;यदा नाभूद्रतान्तोऽस्य (शङ्करस्य) गतेष्वब्दशतेष्वपि। तदा तदुपमर्देन चकम्पे भुवनत्रयम्&rsquo; (कथा० २०।७३)॥ <strong>उपमर्दोऽवपीडनम्।</strong></li>
<li>&lsquo;अन्यासु तावद् उपमर्दसहासु भृङ्ग। लोलं विनोदय मनः सुमनोलतासु&rsquo; (सा० द० )। <strong>उपमर्दो बाधः।</strong></li>
<li>&lsquo;अन्यतरोपमर्देन ह्यन्यतरद् बुद्धावारोहति&rsquo; (शा० दी० पृ० ११४)। <strong>उक्तोऽर्थः।</strong></li>
<li>&lsquo;हयहस्तिकरीषैश्च उपमर्दः कृतो भृशम्&rsquo; (रा० २।११७।३)। <strong>उपमर्दो भूमेरशुचिता।</strong></li>
<li>&lsquo;…नावदिष्यत्स्वयं यदि। अभविष्यदिदं शास्त्रं पाणिनीयोपमर्दकम्&rsquo; (कथा० ७।१२)। <strong>उपमर्दकमुत्सादकम्।</strong></li>
</ul>
<h2 id="मलच">म्लुच्</h2>
<ul>
<li>{उपम्लुच्}</li>
<li>म्लुच् (म्लुचु गतौ)।</li>
<li>&lsquo;स तत एवौषधीनां मूलान्युपमुम्लोच&rsquo; (श० ब्रा० १।२।५।८)। <strong>मूलेष्वन्तर्दध इत्यर्थः।</strong></li>
</ul>
<h2 id="यज">यज्</h2>
<ul>
<li>{उपयज्}</li>
<li>यज् (यज देवपूजासङ्गतिकरणदानेषु)।</li>
<li>&lsquo;स्त्रियश्चोपयजेरन्&rsquo; (पा० गृ० २।१७।१८)। <strong>उपयजेरन् बलिकर्म कुर्युः।</strong></li>
</ul>
<h2 id="यत">यत्</h2>
<ul>
<li>{उपयत्}</li>
<li>यत् (यती प्रयत्ने)।</li>
<li>&lsquo;इमं स पाप्मा नोपयतते&rsquo; (श० ब्रा० ८।५।१।७)। <strong>नोपद्रवति नोपैतीत्यर्थः।</strong></li>
</ul>
<h2 id="यम">यम्</h2>
<ul>
<li>{उपयम्}</li>
<li>यम् (यम उपरमे)।</li>
<li>&lsquo;अन्तरिक्षेणोपयच्छामि&rsquo; (श० ब्रा० १४।२।१।१७)। <strong>गृह्णामीत्यर्थः।</strong></li>
<li>&lsquo;उपयच्छोपयमनीः&rsquo; (श० ब्रा० ९।२।३।१)। <strong>उक्तोऽर्थः।</strong></li>
<li>&lsquo;स्वं शाटकान्तमुपयच्छति&rsquo; (पा० १।३।५६ सूत्रे भाष्ये)।</li>
<li>&lsquo;कोपात्काश्चित् प्रियैः प्रत्तमुपायंसत नासवम्&rsquo; (भट्टि० ८।३३)। <strong>उदितचर एवार्थः।</strong></li>
<li>&lsquo;निर्मृज्योपयच्छति&rsquo; (कौ० सू० ४२।१-५)। <strong>स्वीकरोतीत्यर्थः।</strong></li>
<li>&lsquo;तानि मृत्युः श्रमो भूत्वोपयेमे&rsquo; (श० ब्रा० १४।४।३।११)। <strong>उपयेमे स्वीचकार, वशे चकार, स्वायत्तान्यकार्षीत्।</strong></li>
<li>&lsquo;परस्य भार्यामुपयच्छति&rsquo; (काशिका)। <strong>दासीत्वेन परिगृह्णातीत्यर्थः।</strong></li>
<li>&lsquo;नाभ्रात्रीमुपयच्छेत&rsquo; (नि० ३।५)। <strong>उपयच्छेत उद्वहेत्, परिणयेत्।</strong></li>
<li>&lsquo;बुद्धिरूपशीललक्षणसम्पन्नामरोगामुपयच्छेत&rsquo; (आश्व० गृ० १।५।३)। <strong>उक्तोऽर्थः।</strong></li>
<li>&lsquo;एतास्तिस्रस्तु भार्यार्थे नोपयच्छेत्तु बुद्धिमान्&rsquo; (मनु० ११।१७२)। <strong>उक्तचर एवार्थः। संविशेदिति तु कोषकृन्मोनियर्।</strong></li>
<li>&lsquo;आत्मानुरूपां विधिनोपयेमे&rsquo; (कु० १।१८)। <strong>उपयेमे परिणिनाय।</strong></li>
<li>&lsquo;अथैनामुपयच्छते&rsquo; (हिरण्य० गृ० १९।३)। <strong>अवकिरते मिथुनी भवतीत्यर्थः।</strong></li>
<li>&lsquo;बर्हिषोपयम्योदङ् पर्यावृत्त्य प्राचीनदण्डयोदीचीनदण्डया वा स्रुचा&rsquo; (भा० श्रौ० ६।१३।८)। <strong>बर्हिषि निधायेत्यर्थः।</strong></li>
<li>&lsquo;प्रथमायां त्रिरनूकायामुपयमनीभिरुपयम्य हरति&rsquo; (आप० श्रौ० ७।२।६)। <strong>उपयम्य गृहीत्वा।</strong></li>
<li>&lsquo;अथोपयन्त्रा सदृशेन युक्ताम्&rsquo; (रघु० ७।१)। <strong>उपयन्त्रा वरेण।</strong></li>
<li>&lsquo;कौमारापूर्ववचने&rsquo; (पा० ४।२।१३) <strong>इत्यत्र आद्य उपयन्तरि प्रत्ययः, द्वितीय उपयतायामिति विवेक इति बालमनोरमा। तत्रोपयन्तेति वोढारं पतिमाचष्टे।</strong></li>
<li>&lsquo;कन्या त्वजातोपयमा&rsquo; (सा० द०)। <strong>उपयमो विवाहः।</strong></li>
<li>&lsquo;निबन्धः खल्वेकग्रन्थोपयमोऽर्थानाम्&rsquo; (३।२।४३ न्यायभाष्ये)। <strong>एकग्रन्थोपयताः खल्वर्था अन्योन्यस्मृतिहेतवः (इति च तत्रैव)। उपयमो निबन्धः प्रतिपादनम्।</strong></li>
<li>&lsquo;विभाषोपयमने&rsquo; (पा० १।२।१६)। उपयमनं विवाहः।</li>
<li>&lsquo;इत्यभ्रातृकाया उपयमने प्रतिषेधः&rsquo; (नि० ३।५।५ दुर्गवृत्तौ)। <strong>उक्तोऽर्थः।</strong></li>
<li>&lsquo;दक्षिणत उदङ्ङासीन ऋत्विगुपयमनं कारयेत्&rsquo; (लौ० गृ० १५।३)। <strong>उक्तोऽर्थः। दातृप्रतिग्रहीतृसम्बन्धं कारयेदित्यर्थ इति देवपालः। भक्षणसाधनो य उपयमनाख्यः पात्रविशेष इति अथर्व० ७।७७।३ &lsquo;योअश्विनोश्चमसो देवपानः&rsquo; इत्यत्र सायणभाष्यम्।</strong></li>
<li>&lsquo;उद्यच्छन्तीध्ममुपयच्छन्त्युपयमनीः&rsquo; (श० ब्रा० ९।२।३।१)। <strong>उपययमनीरुपधानभूतान्यन्तःस्थलानि सिकतादिमयानि। अन्यत्र पात्रविशेषोप्युपयमनी भवति। तद्यथा&ndash;द्वन्द्वं पाचाण्युपसादयति–उपयमनीं महावीरं परीशासौ पिन्वने (श ब्रा० १४।१।३।१)।</strong></li>
<li>&lsquo;उपयमनकुशानादाय&rsquo; (पा गृ० १।१।९)। <strong>यत्र किं चिद् उपयम्यत उपधीयते ते कुशा उपयमनाः।</strong></li>
</ul>
<h2 id="य">या</h2>
<ul>
<li>{उपया}</li>
<li>या (या प्रापणे प्रापणमिह गतिः)।</li>
<li>&lsquo;युक्त्वा रथमुपदेवाँ अयातन&rsquo; (ऋ० १।१६१।७)। <strong>देवानुपायातन देवानां सामीप्यं प्राप्नुत।</strong></li>
<li>&lsquo;भृतिं चोपययौ तस्य सारथ्येन महीपतेः&rsquo; (भा० वन० ६०।२५)।</li>
<li>&lsquo;यत्रोपयाति हरिभिः सोमपीथी।&rsquo; (भा० अनु० १०२।५४)। <strong>उक्तोऽर्थः।</strong></li>
<li>&lsquo;उपयानापयाने च स्थानं प्रत्यपसर्पणम्। सर्वमेतद्रथस्थेन ज्ञेयं रथकुटुम्बिना&rsquo; (रा० ६।८९।१९)॥</li>
<li>&lsquo;पुत्राणां दुहितॄणां च काले विध्युपपापनम्। दारैर्वीरैस्तत्सदृशैः कल्पयन्तं विभूतिभिः&rsquo; (भा० पु० १०।६९।३२)॥ <strong>उपयापनं विवाहः। अस्मिन्नर्थेऽ स्यात्रैव प्रयोगो नान्यत्र।</strong></li>
</ul>
<h2 id="यच">याच्</h2>
<ul>
<li>{उपयाच्}</li>
<li>याच् (टुयाचृ याच्ञायाम्)।</li>
<li><strong>अर्थ उपयाच्ञायाम् इति धातुपाठः। अनोपशब्दो नान्तरमर्थे करोति। अपि वोपेत्य याच्ञोपयाच्ञा स्यात्।</strong></li>
<li>&lsquo;भक्तिलक्ष्मीसमृद्धानां किमन्यदुपयाचितम्। एतया वा दरिद्राणां किमन्यदपयाचितम्&rsquo; (सर्व० द० सं० प्रत्यभि०)। <strong>उपयाचितम्=याचनम्। अपयाचितमनिष्टप्रार्थनम्।</strong></li>
<li>&lsquo;त्वया पुरस्तादुपयाचितो यः सोऽयं वटः श्याम इति प्रतीतः&rsquo; (रघु० १३।५३)। <strong>उपयाचितः प्रार्थित:।</strong></li>
<li>&lsquo;त्रैलोक्यचारिणी सा त्वं भुवि सत्योपयाचना&rsquo; (हरि० २।२।५०)। <strong>ममेदमीप्सितं कुरु, अहं त्वां पूजयिष्यामि तं तमुपहारं ते दास्यामीत्येवंरूपा प्रार्थना उपयाचनोच्यते।</strong></li>
<li>&lsquo;तैस्तैरप्युपयाचितैरुपनतस्तन्व्या स्थितोऽप्यन्तिके&rsquo; (ध्वन्यालोके विश्नेश्वरेण हिन्दीव्याख्यायां पृ० ४९ समुद्धृतमुत्पलपादाचार्यवचनम्)। <strong>उक्तोऽर्थः। उपयाचितैः स्वार्थसिद्धौ प्रतिश्रुतैरर्थैरित्यर्थः। इत्थं च निरूपयन्त्युपयाचितं तज्ज्ञाः&ndash; दीयते यत्तु देवेभ्यो मनोराज्यस्य सिद्धये। उपयाचितकं दिव्यं दोहदं तद् विदुर्बुधाः॥</strong></li>
<li>&lsquo;निक्षेपी म्रियते तुभ्यमुपदास्याम्युपयाचितम्&rsquo; (पञ्चत० १।१४)।</li>
<li>&lsquo;उपयाचितदानेन यतो देवा अभीष्टदाः&rsquo; (पञ्चत० २।५०)।</li>
<li>&lsquo;अद्य मया भगवत्याः करालायाः प्रागुपयाचितं स्त्रीरत्नमुपहर्तव्यम्&rsquo; (मालती० ५)।</li>
<li>&lsquo;तस्योपयाचितान्येत्य तत्रत्याः कुर्वते जनाः। तत्तद्वाञ्छितसंसिद्धिहेतोस्तैस्तैरुपायनैः&rsquo; (कथा० १३।१६६)॥ <strong>तस्योपयाचितानि कुर्वन्ति प्रतिश्रुतार्थमर्पयन्ति।</strong></li>
<li>&lsquo;ग्रहाणां चरितं स्वप्नो निमित्तान्युपयाचितम्। फलन्ति काकतालीयं तेभ्यः प्राज्ञा न बिभ्यति&rsquo; (वेणी० २।१५ <strong>इत्यत्राङ्गिरोवचनमित्युदाहृतम्)॥</strong></li>
</ul>
<h2 id="यज-1">युज्</h2>
<ul>
<li>{उपयुज्}</li>
<li>युज् (युजिर् योगे)।</li>
<li>&lsquo;उपो रथेषु पृषतीरयुग्ध्वम्&rsquo; (ऋ० १।३९।६)। <strong>उपायुग्ध्वं योजितवन्तः (यूयं मरुतः)।</strong></li>
<li>&lsquo;उप नूनं युयुजे वृषणा हरी&rsquo; (ऋ० ८।४।११)। <strong>उक्तोऽर्थः।</strong></li>
<li>&lsquo;महोभिरेतां उप युज्महे&rsquo; (ऋ० १।१६५।५)। <strong>(हविरादि) स्वीकुर्मह इत्यर्थः।</strong></li>
<li>&lsquo;नासंपृष्टो ह्युपयुङ्क्ते परार्थे&rsquo; (भा० वि० प्रजागर०)। <strong>उपयुङ्क्ते व्याप्रियते प्रवर्तते।</strong></li>
<li>&lsquo;गां न धुर्युप युञ्जाथे अपः&rsquo; (ऋ० १।१५१।४)। <strong>उपयुञ्जाथे सेवेथे।</strong></li>
<li>&lsquo;षाड्गुण्यमुपयुञ्जीत&rsquo; (शिशु० २।९३)। <strong>प्रयुञ्जीतेत्यर्थः।</strong></li>
<li>&lsquo;तथेत्युक्त्वा च ते सर्वे प्रोक्षयित्वा च गां ततः। पितृभ्यः कल्पयित्वैनामुपायुञ्जन्त भारत&rsquo; (हरि० १।२१।१३)॥ <strong>उपायुञ्जन्त उपायुञ्जत अभक्षयन्।</strong></li>
<li>&lsquo;त्वां चेदवध्यं दायादमतीव प्रियदर्शनम्। अहमद्योपयोक्ष्यामि विधानं पश्य यादृशम्&rsquo; (भा० वन० १७९।१५)॥ <strong>उपयोक्ष्यामि उपयोक्ष्ये भोक्ष्ये भक्षयिष्यामि।</strong></li>
<li>&lsquo;अग्निस्तेजो महल्लोके गूढस्तिष्ठति दारुषु। न चोपभुङ्क्ते तद्दारु यावन्नोद्दीप्यते परैः&rsquo; (भा० उ० ३७।६०)॥ <strong>नोपयुङ्क्ते नाश्नाति।</strong></li>
<li>&lsquo;फलान्युपायुङ्क्त स दण्डनीतेः&rsquo; (रघु० १३।४६)। <strong>उपायुङ्क्त उपाभुङ्क्त, उपाश्नात्, निरविशत्।</strong></li>
<li>&lsquo;उभयमेव तत्रोपयुज्यते फलं धर्मस्यैवेतरस्य च&rsquo; (भा० उ० ४२।२३)। <strong>उक्तपूर्वोऽर्थः।</strong></li>
<li>&lsquo;बालस्याप्यर्थवद् वाक्यमुपयुञ्जीत पण्डितः&rsquo; (कौ० अ० १।११।१५)। <strong>उपयुञ्जीत स्वीकुर्यात्।</strong></li>
<li>&lsquo;यत् किं च समाहितो ब्रह्म प्याचार्यादपयुङ्क्ते&rsquo; (आप० ध० १।२।५।७) <strong>उपयुङ्क्त आदत्ते। ब्रह्मप्याचार्यात्। इत्यत्र शकन्ध्वादित्वात् पररूपम्।</strong></li>
<li>&lsquo;वृत्तचौलकर्मा लिपिं संख्यानं चोपयुञ्जीत&rsquo; (कौ० अ० १।५।१)। <strong>उपयुञ्जीत उपाददीत शिक्षेत।</strong></li>
<li>&lsquo;ब्रह्मोज्झः कृच्छ्रं द्वादशरात्रं चरित्वा पुनरुपयुञ्जीत वेदमाचार्यात्&rsquo; (व० ध० शा० २०।१२)। <strong>उक्तोऽर्थः।</strong></li>
<li>&lsquo;क्रमेणास्योपयुञ्जन्ति रूपमायुस्तथैव च&rsquo; (भा० स्त्री० ७।११)। <strong>उपयुञ्जन्ति उपयुञ्जते उपयोगेन क्षयं नयन्ति समाप्तिं गमयन्ति।</strong></li>
<li>&lsquo;मुक्तारत्नस्य शाणाश्मघर्षणं नोपयुज्यते&rsquo; (भा० वन० १२७३९)। <strong>नोपयुज्यते उपयोगं न याति। अर्थवन्न भवतीत्यर्थः।</strong></li>
<li>&lsquo;शरदभ्रस्य शुभ्रत्वं वद कुत्रोपयुज्यते।&rsquo; <strong>क्वाऽस्योपयोगः, कास्यार्थवत्ता।</strong></li>
<li>&lsquo;तेजसा सह जातानां वयः कुत्रोपयुज्यते&rsquo; (पञ्चत० १।३२८)। <strong>उक्तोऽर्थः।</strong></li>
<li>&lsquo;प्रेष्यभावेन नामेयं देवीशब्दक्षमा सती। स्नानीयवस्त्रक्रियया पत्रोर्णमिवोपयुज्यते&rsquo; (माल० ५।१२)। <strong>उपयुज्यते व्यवह्रियते, उपचर्यते।</strong></li>
<li>&lsquo;राजा तदुपयुञ्जानश्चौरस्याप्नोति किल्बिषम्&rsquo; (मनु० ८।४०)। <strong>तद् धनं चौरहृतं धनमुपयुञ्जानः स्वस्यार्थे विनियुञ्जानः।</strong></li>
<li>&lsquo;अहीनसूक्तान्युपयुञ्जाना यन्ति&rsquo; (ऐ० ब्रा० ६।२१)। <strong>उपयुञ्जाना उच्चारयन्तः पठन्तः।</strong></li>
<li>&lsquo;भूयिष्ठमुपयुञ्जानं फेनम्&rsquo; (भा० आदि० ४०।१८)। <strong>उपयुञ्जानम् भुञ्जानम्।</strong></li>
<li>&lsquo;यश्चैषां कश्चित् सूत्रावयवो भवत्युपयुक्तः।&rsquo; <strong>उपयुक्तो गृहीतो विज्ञातः।</strong></li>
<li>&lsquo;यजूंषि नोपयुक्तानि क्षिप्रमिच्छामि वेदितुम्&rsquo; (भा० शां० ३१८।५)। <strong>नोपयुक्तानि अनुपयुक्तानि विधिवदगृहीतानि।</strong></li>
<li>&lsquo;आगमकालेनैव सर्वमायुरुपयुक्तं स्यात्&rsquo; (भाष्ये)। <strong>उपयोगेन समाप्तं स्यात्।</strong></li>
<li>&lsquo;उपयुक्तोदकां भग्नां प्रपां निपतितामिव&rsquo; (रा० २।११४।१५)। <strong>उपयुक्तोदकां समाप्तजलाम्।</strong></li>
<li>&lsquo;यामन् यामन्नुपयुक्तं वहिष्ठं कर्मन्कर्मन्नाभगम्। अग्निमीडे&rsquo; (अथर्व० ४।२३।३)। <strong>उपयुक्तं विनियुक्तं व्यापारितम्।</strong></li>
<li>&lsquo;चतुर्भिश्च प्रकारै र्विद्योपयुक्ता भवति।&rsquo; (भा०)।</li>
<li>&lsquo;तद्यथा उपयुक्ता माणवका इत्युच्यन्ते य एते नियमपूर्वकमधीतवन्तो भवन्ति&rsquo; (पा० १।४।२९ सूत्रे भाष्ये)। <strong>निगदव्याख्यातम्।</strong></li>
<li>&lsquo;अग्निना चोपयुक्तस्य कुतः संजीवनं पुनः&rsquo; (भा० शां० १८६।१३)। <strong>उपयुक्तस्यात्तस्य। दग्धस्येति त्वार्थिकोऽर्थः।</strong></li>
<li>&lsquo;सवर्णसंज्ञोपयुक्ताः स्थानप्रयत्नाः&rsquo; (पा० १।१।९ सूत्रे वृत्तौ)। <strong>उपयुक्ता उपयोगवन्तः।</strong></li>
<li>&lsquo;अनुपयुक्तमिवात्मानं समर्थये&rsquo; (शा० ७ अङ्कादौ)। <strong>निरुपयोगमनर्थकं निष्प्रयोजनम्।</strong></li>
<li>&lsquo;तस्यादित्यो भामुपयुज्य भाति&rsquo; (भा० अनु० १५८।२२)। <strong>उपयुज्य आदाय।</strong></li>
<li>&lsquo;आख्यातोपयोगे&rsquo; (पा० १।४।२९)। <strong>नियमपूर्वकं गुरोर्विद्याग्रहणमुपयोगः।</strong></li>
<li>&lsquo;आपत्कल्पो ब्राह्मणस्याब्राह्मणाद् विद्योपयोगः&rsquo; (गौ० ध० ७।१)। <strong>उक्तोऽर्थः।</strong></li>
<li>&lsquo;तिष्ठतेरुपयोगश्च दृष्टोऽप्रत्यजयन्निति&rsquo; (वा० प० २।२०१)। <strong>उपयोग आक्षेपः।</strong></li>
<li>&lsquo;उपयोज्यश्चरुरयं त्वया मात्रा त्वयं तव&rsquo; (हरि० १।२७।१९)। <strong>उपयोज्यो भक्षणीयः।</strong></li>
<li>&lsquo;यथा ह वा स्थूरिणैकेन यायादकृत्वान्यदुपयोजनाय&rsquo; (ऐ० ब्रा० ५।३०)। <strong>उपयोजनं धुरि योजनम्।</strong></li>
<li>&lsquo;नियुतो वायोरित्यादिष्टोपयोजनानि&rsquo; (निघण्टौ १।१५)।</li>
<li>&lsquo;प्राकारभञ्जनान्योगांश्च तथा निगडभञ्जनान्। अदर्शनप्रयोगांश्च जानेऽहमुपयोगिनः&rsquo; (कथा० १२।४२)॥ <strong>उपयोगिनोऽर्थवतः।</strong></li>
<li>&lsquo;नैव प्राज्ञा गतश्रीकं भर्तारमुपयुञ्जते&rsquo; (भा० वन० २६७।१८)। <strong>उपयुञ्जते तत आददतेऽर्थम्। न स्वामिनं भुञ्जते।</strong></li>
<li>&lsquo;यामन्यामिन्नुपयुक्तं वहिष्ठं कर्मन्कर्मन्नाभगमग्निमीडे&rsquo; (अथर्व० ४।२३।३)। <strong>उपयुक्तं (होमाधारत्वेन) विनियुक्तम्।</strong></li>
</ul>
<h2 id="रकष">रक्ष्</h2>
<ul>
<li>{उपरक्ष्}</li>
<li>रक्ष् (रक्ष पालने)।</li>
<li><strong>सज्जनं तूपरक्षणम् इत्यमरः। सैन्यस्य प्रगुणीकरणं गुल्मको वेति स्वामी। सैन्यरक्षणाय प्रहरिकादेर्न्यास उपरक्षणमिति भानुजिः।</strong></li>
</ul>
<h2 id="रच">रच्</h2>
<ul>
<li>{उपरच्}</li>
<li>रच् (रच प्रतियत्ने)।</li>
<li>&lsquo;मनोरथोपरचितप्रासादवापीतटक्रीडाकाननकेलिकौतुकजुषाम्&rsquo; (भर्तृ० )। <strong>उपरचिता प्रासादवापी कल्पिता सौधदीर्धिका।</strong></li>
</ul>
<h2 id="रञज">रञ्ज्</h2>
<ul>
<li>{उपरञ्ज्}</li>
<li>रञ्ज् (रञ्ज रागे)।</li>
<li>&lsquo;उपरज्यते भगवांश्चन्द्रः&rsquo; (मुद्रा० १)। <strong>राहुणा गृह्यते।</strong></li>
<li>&lsquo;कोपोपरक्तानि मुखानि&rsquo; (सा० द०)। <strong>उपरक्तानि अरुणानि। उपशब्दो धात्वर्थानुवादी।</strong></li>
<li>&lsquo;अविद्याकामकर्मभिरुपरक्तमनसा&rsquo; (भा० पु० ५।१४।५)। <strong>उपरक्तमुपहतं मलिनीकृतम्, कलुषितम्।</strong></li>
<li>&lsquo;उपरक्त इवादित्यः सद्यो निष्प्रभतां गतः&rsquo; (रा० १।५५।९)। <strong>उपरक्तो ग्रहगृहीतः, उपप्लुतः।</strong></li>
<li>&lsquo;अथ य उपरक्तेन हविषा यजते&rsquo; (श० ब्रा० ११।४।४।५)। <strong>उपरक्तेन ईषद् रक्तेन। उपशब्दः सामीप्ये।</strong></li>
<li>&lsquo;चन्द्रोपरागं प्रति तु केनापि विप्रलब्धासि&rsquo; (मुद्रा० १)। <strong>चन्द्रोपरागश्चन्द्रग्रहणम्।</strong></li>
<li>&lsquo;बिभर्षि चाकारमनिर्वृतानां मृणालिनी हैममिवोपरागम्&rsquo; (रघु० १६।७)। <strong>उपराग उपद्रवः। हिमकृता म्लानिः।</strong></li>
<li>&lsquo;इत्यादिभिः समालापैर्वत्सराजः स तद् दिनम्। लज्ज्जोपरागं देव्याश्च सममेवापनीतवान्&rsquo; (कथा० १७।५२)॥ <strong>उपरागो मालिन्यम्।</strong></li>
<li>&lsquo;उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः। असंनिधानात् सततस्थितीनामन्योपरागः कुरुते प्रवेशम्&rsquo; (राज० ६।२३४)॥ <strong>उपरागः संनिहितवस्त्वन्तरस्य रागः। उपशब्दः सामीप्ये।</strong></li>
</ul>
<h2 id="रम">रम्</h2>
<ul>
<li>{उपरम्}</li>
<li>रम् (रमु क्रीडायाम्)।</li>
<li>&lsquo;ततो ह जारत्कारव उपरराम&rsquo; (बृ० उ० ३।२।१३)। <strong>उपरराम विरराम। वचनादिति शेषः।</strong></li>
<li>&lsquo;उपात्र खलु रमत&rsquo; (श० ब्रा० ११।४।१।३)। <strong>उपरमत तिष्ठत।</strong></li>
<li>&lsquo;उपरमन्ति घोषं घोषकृतः&rsquo; (शां० श्रौ० १७।७।७)। <strong>उपरमन्ति उपरमयन्ति विरमयन्ति, अवसाययन्ति।</strong></li>
<li>&lsquo;उपरमति देवदत्तम्&rsquo; (उपाच्चेति सूत्रे वृत्तौ)। <strong>उपरमयतीत्यर्थः। अन्तर्भावितण्यर्थको रमिः सकर्मकः।</strong></li>
<li>&lsquo;उपर उपलो मेघो भवति। उपरमन्त्यस्मिन्नभ्राणि&rsquo; (नि० २।२१।५)। <strong>उपरमन्ति अवस्थितानि भवन्ति।</strong></li>
<li>&lsquo;उपरता आप इति वा&rsquo; (नि० २।२१।५)। <strong>उक्तोऽर्थः।</strong></li>
<li>&lsquo;युद्धादुपारमन्&rsquo; (भा० द्रोण० ३६३३)। <strong>रात्रिः कस्मात्।</strong></li>
<li>&lsquo;उपरमयतीतराणि ध्रुवी करोति&rsquo; (नि० २।१८)। <strong>निगदव्याख्यातम्।</strong></li>
<li>&lsquo;उत्तराणि हवींषि श्रप्यमाणान्युपरमति&rsquo; (श० ब्रा० २।२।१।२)। <strong>उपरमति प्रतीक्षते।</strong></li>
<li>&lsquo;या क्रियां कर्ता प्राधान्येनानुपरमन्करोति तन्नित्यम्&rsquo; (पा० ८।१।४ सूत्रे वृत्तौ)। <strong>अनुपरमन् विच्छेदमकुर्वन्।</strong></li>
<li>&lsquo;त्वां तु कृत्वोपरतो मन्ये रूपकर्ता स विश्वसृक्&rsquo; (रा० ५।२०।१३)। <strong>उपरतो विरतः सृष्टिव्यापारादिति शेषः। विश्वसृट् इति तु पाणिनीयाः।</strong></li>
<li>&lsquo;भयाद्रणादुपरतं मंस्यन्ते त्वां महारथाः&rsquo; (गीता २।३४)। <strong>उपरतं परावृत्तम्, पराङ्मुखम्।</strong></li>
<li>&lsquo;उपरतानि धनानि&rsquo; (पा० १।३।८४ सूत्रे न्यासे)। <strong>उपरतानि नष्टानि।</strong></li>
<li>&lsquo;चिरादुपरता वासवदत्ता&rsquo; (स्वप्न० ४)। <strong>उपरता मृता।</strong></li>
<li>&lsquo;अहोरात्रमुपरम्य प्राध्ययनम्&rsquo; (शां० गृ० ४।६)। <strong>उपरम्य विश्रम्य विच्छेदं कृत्वा। प्राध्ययनमध्ययनप्रारम्भः।</strong></li>
<li>&lsquo;यानि चापि त्वया सार्धं वनेषु च सुगन्धिषु। विहृतानि सुखं काले तेषामुपरमः कृतः&rsquo; (रा० ४।२०।८)॥ <strong>उपरमो विरामो ऽवसानम्।</strong></li>
</ul>
<h2 id="रच-1">रुच्</h2>
<ul>
<li>{उपरुच्}</li>
<li>रुच् (रुच दीप्तावभिप्रीतौ च)।</li>
<li>&lsquo;उपो रुरुचे युवति र्न योषा&rsquo; (ऋ० ७।७७।१)। <strong>उपरुरुचे रोचमाना भासमानोपैतीत्यर्थः।</strong></li>
</ul>
<h2 id="रध">रुध्</h2>
<ul>
<li>{उपरुध्}</li>
<li>रुध् (रुधिर् आवरणे)।</li>
<li>&lsquo;अजाश्चैवोपरोत्स्यन्ते पयसोऽर्थे युगक्षये&rsquo; (हरि० १११५८)। <strong>उपरोत्स्यन्ते व्रजेषु रुद्धाः करिष्यन्ते।</strong></li>
<li>&lsquo;शस्त्रं द्विजातिभिर्ग्राह्यं धर्मो यत्रोपरुध्यते।&rsquo; (मनु० ८।३४८)। <strong>उपरुध्यते विहन्यते प्रतिहन्यते। साहसिकादिभिः कर्तुं न दीयते इत्यर्थः।</strong></li>
<li>&lsquo;अनार्ये कृत्यमारब्धं किं न पूर्वमुपारुधः&rsquo; (रा० २।३६।१४)। <strong>किं नावारयः, किमिति न प्रत्यषेधः।</strong></li>
<li>&lsquo;वत्से उपरुध्यते तपोऽनुष्ठानम्&rsquo; (शा० ४)। <strong>उक्तोऽर्थः।</strong></li>
<li>&lsquo;पौरास्तपोवनमुपरुन्धन्ति&rsquo; (शा० १)। <strong>क्षुभितं कुर्वन्तीत्यर्थः।</strong></li>
<li>&lsquo;नेत्रक्रमेणोपरुशेध सूर्यम्&rsquo; (रेणुः) (रघु० ७।३९)। <strong>उपरुरोध आच्छादयामास। नेत्रमंशुकम्।</strong></li>
<li>&lsquo;सगरो ज्येष्ठं पुत्रमुपारुधत्।&rsquo; (रा० २।३४।१६)। <strong>उपारुधत्=अपारुधत् निराकरोत्।</strong></li>
<li>&lsquo;मा मोपरोत्सीरति मा सृजैनम्&rsquo; (कठोप० १।२१)। <strong>उपरोधो निर्बन्धः। निर्बन्धं मा कार्षीरित्यर्थः। उपरौत्सीरिति तु पाणिनीयाः।</strong></li>
<li>&lsquo;शपथैः शपमानो हि प्राणानुपरुणत्सि मे&rsquo; (रा० २।७५।६१)। <strong>उपरुणत्सि पीडयसि क्लिश्नासि कदर्थयसि।</strong></li>
<li>&lsquo;उपरुन्धन्ति राजानो भूतानि विजयार्थिनः&rsquo; (भा० शां० ९७।४)</li>
<li>&lsquo;काममात्मानं भार्यां पुत्रं वोपरुन्ध्यान्न त्वेव दासकर्मकरम्&rsquo; (आप० ध० २।४।९।११)। <strong>उपरुन्ध्यात् कदर्थयेत्, आहारादिना विना कुर्यात्।</strong></li>
<li>&lsquo;सूर्योढमतिथिं वसत्यै नोपरुन्धीत&rsquo; (आप० श्रौ० ५।७।२५।५)। <strong>नोपरुन्धीत न पराणुदेत्, न प्रत्याचक्षीत।</strong></li>
<li>&lsquo;(लीलापक्षिषु) भोजनार्थं वधूलोकमुपरुन्धत्स्वनारतम्&rsquo; (यो० वा० ६।(१)।१।१३)। <strong>उपरुन्धत्स्व उपरुन्त्स्व प्रेरय प्रार्थयस्व। यथास्थिते पाठे पररूपमेकादेशो बोध्यः।</strong></li>
<li>&lsquo;संभूय वणिजां पण्यमनर्घेणोपरुन्धताम्। विक्रीणतां वा विहितो दण्ड उत्तमसाहसः&rsquo; (याज्ञ० २।२५०)॥ <strong>अनर्घेण होनेन मूल्येन प्रार्थयमाना विक्रेयविक्रयं वारयन्ति, तेषाम्।</strong></li>
<li>&lsquo;धर्मार्थविद्याकालाननुपरोधयन् कामसूत्रं तदङ्गविद्याश्च पुरुषोऽधीयीत&rsquo; ( )। <strong>अनुपरोधयन् अक्षिण्वन्नित्यर्थः।</strong></li>
<li>&lsquo;भो नित्यं प्रदीयतामित्यस्मानुपरुध्य किमिदानीं सन्तप्यते&rsquo; (प्रतिज्ञा० २)। <strong>उपरुध्य सनिर्बन्धं प्रेर्य॥</strong></li>
<li>&lsquo;गुरुर्नोपरोध्यो ऽध्यापयेति&rsquo; (मनु० २।७३ इत्यत्र मेधातिथिः)। <strong>नोपरोध्यो न सनिर्बन्धं प्रार्थ्यः।</strong></li>
<li>&lsquo;उपरुद्धं कुसुमपुरम्&rsquo; (मुद्रा०)। <strong>रुद्धं परिवेष्टितम्।</strong></li>
<li>&lsquo;उपरुद्धवृत्तिं बाष्पं कुरु&rsquo; (शा० ४)। <strong>उपरुद्धा विरता।</strong></li>
<li>&lsquo;न प्रसिद्धिरुपरोद्धुं न्याय्या&rsquo; (नि० १।१।११ इत्यत्र दुर्गः)। <strong>रूढेरनादरो न युक्त इत्याह।</strong></li>
<li>&lsquo;अनुग्रहः खल्वेषः, नोपरोधः&rsquo; (विक्रम० ३)। <strong>उपरोधः कृच्छ्रम्, कष्टम्।</strong></li>
<li>&lsquo;उपरोधो भवेदेवमस्माकं तपसः कृते&rsquo; (भा० आश्रम० ३६।४१)। <strong>उपरोधोऽन्तरायः प्रत्यूहः।</strong></li>
<li>&lsquo;महतामुपरोधेन प्रसीदन्ति हि देवताः&rsquo; (बृ० क० को० ११।५५)। <strong>उक्तोऽर्थः।</strong></li>
<li>&lsquo;मौलभृत्योपरोधेन&rsquo; (तन्त्रा० १।६।७५)। <strong>उपरोधोऽपनयनमपसारणम्। उपशब्दोऽपस्यार्थे। अन्यत्राप्यपोपयोर्व्यतिकरो लक्ष्यते बहुलः। नहि वाचि व्यवह्रियमाणायां सर्वं युक्तिमद् भवति।</strong></li>
<li>&lsquo;ये नित्या भाक्तिकास्स्युस्तेषामनुपरोधेन संविभागो विहितः&rsquo; (बौ० ध० २।३।५।१६)। <strong>उपरोधः पीडा।</strong></li>
<li>&lsquo;मात्रा पृष्टः सोपरोधं ध्रुवस्तां पर्यभाषत&rsquo; (स्कन्द० का० ४।१९।२४)। <strong>सोपरोधं सनिर्बन्धं साग्रहं साभिनिवेशम्।</strong></li>
<li>&lsquo;सप्तमो भोजराजस्य भयाद्रोधोपरोधतः। देवक्याः पातितो गर्भ इति लोको वदिष्यति&rsquo; (वि० पु० ५।१।७५)॥ <strong>रोधोपरोधतः कारायां निरोधात्।</strong></li>
</ul>
<h2 id="रह">रुह्</h2>
<ul>
<li>{उपरुह्}</li>
<li>रुह् (रुह बीजजन्मनि)।</li>
<li>&lsquo;उपरूढव्रणः&rsquo; (सुश्रुत० २।६३।१३)। <strong>योर्थोऽन्यत्र संरूढव्रण इत्यनेनोच्यते स एवेहोपरूढव्रण इत्यनेन।</strong></li>
</ul>
<h2 id="लकष">लक्ष्</h2>
<ul>
<li>{उपलक्ष्}</li>
<li>लक्ष् (लक्ष दर्शनाङ्कनयोः, लक्ष आलोचने)।</li>
<li>&lsquo;नक्षत्रशब्देन ज्योतिःशास्त्रमुपलक्ष्यते&rsquo; (मनु० ३।१६२ इत्यत्र कुल्लूकः)। <strong>स्वार्थमुपादाय परार्थाभिधानमुपलक्षणं भवति।</strong></li>
<li>&lsquo;अस्ति र्नास्तेरुपलक्षणम्। शतशो ऽप्युपलक्षये&rsquo; (हरि० १२३५१)। <strong>उपलक्षये चक्षुर्विषयी करोमि।</strong></li>
<li>&lsquo;एतत्कृत्यतमं राज्ञो नित्यमेवोपलक्षयेत्&rsquo; (भा० अनु० ३३।५)। <strong>उपलक्षयेत् जानीयात्।</strong></li>
<li>&lsquo;लोकप्रवादः सत्येऽयं पण्डितैरुपलक्ष्यते&rsquo; (रा० ५।२६।६)। <strong>उक्तोऽर्थः।</strong></li>
<li>&lsquo;स गिरिरन्य इवोपलक्ष्यते&rsquo; (हरि० २।१८।४४)। <strong>लक्ष्यते प्रतिभाति।</strong></li>
<li>&lsquo;आदिमध्यावसानेषु भवच्छब्दोपलक्षिता&rsquo; (भैक्षचर्या) (यज्ञ० १।३०)। <strong>भवच्छब्दोच्चारणेनाङ्किता।</strong></li>
<li>&lsquo;सुखासीनं ततस्तं तु विश्रान्तमुपलक्ष्य&rsquo; (भा० आदि० ७८४३)। <strong>उपलक्ष्य निशाम्य, विलोक्य।</strong></li>
<li>&lsquo;वेलोपलक्षणार्थमादिष्टोस्मि तत्र भवता प्रवासादुपावृत्तेन काश्यपेन&rsquo; (शा० ४)। <strong>का वेलेति नक्षत्रादिदर्शनेन निश्चेतुम्।</strong></li>
<li>&lsquo;अहर्गणे सुब्रह्मण्यायाः सर्वोपलक्षणं प्रकृतिवत्&rsquo; (का० श्रौ० १।७।६)। <strong>सर्वेषामह्नां भेदेनाभिधानमित्यर्थः।</strong></li>
<li>&lsquo;ऋणग्रहणं नियोगोपलक्षणार्थम्&rsquo; (पा० २।१।४३ सूत्रवृत्तौ)। <strong>ऋणशब्दो नियमपर इति ग्राहयितुम् इत्यर्थः।</strong></li>
</ul>
<h2 id="लप">लप्</h2>
<ul>
<li>{उपलप्}</li>
<li>लप् (लप व्यक्तायां वाचि)।</li>
<li>&lsquo;स ग्रामणीरस्तु सहायमध्ये स्त्रीनृत्तगीतैरुपलप्यमानः&rsquo; (अवदा० जा० १९,१८)। <strong>उपलप्यमानोऽभिनन्द्यमानः सभाज्यमानः।</strong></li>
</ul>
<h2 id="लभ">लभ्</h2>
<ul>
<li>{उपलभ्}</li>
<li>लभ् (डुलभष् प्राप्तौ)।</li>
<li>&lsquo;अग्निराप्तोपदेशात्प्रतीयतेऽत्राग्निरिति। प्रत्यासीदता धूमदर्शनेनानुमीयते। प्रत्यासन्ने च प्रत्यक्षत उपलभ्यते&rsquo; (न्याभा० )। <strong>उपलभ्यते ज्ञायते।</strong></li>
<li>&lsquo;स हि स्थानानि सर्वाणि कार्त्स्न्येन मुनिपुङ्गवः। नरमांसार्थिनां लोके नैपुण्येनोपलभ्यते&rsquo; (रा० ३।७५।७०)। <strong>उपलभ्यते=उपलभते।</strong></li>
<li>&lsquo;सुतार्थे नोपलब्धास्मि तिष्ठ मम प्रिये&rsquo; (भा० आदि० १६७।३७)। <strong>नोपलब्धास्मि नोपलभ्यास्मि, स्प्रष्टुं योग्या नास्मि। उदक्याऽस्मीति यतः।</strong></li>
<li>&lsquo;उपलब्धे&rsquo; (भा० ३।१३) <strong>(रथ्यासन्धौ)।</strong></li>
<li>&lsquo;योऽसौ च्छन्दःशास्त्रेष्वभिविनीत उपलब्ध्याधिगन्तुमुत्सहते&rsquo; (पा० गृ० २।१।३२)। <strong>उपलब्धिः=व्युत्पत्तिः।</strong></li>
<li>&lsquo;शप उपलम्भने&rsquo; (वार्तिकम् )। <strong>उपलम्भनं वाचा शरीरस्पर्शनमिति वृत्तिः।</strong></li>
</ul>
<h2 id="लख">लिख</h2>
<ul>
<li>{उपलिख}</li>
<li>लिख (लिख अक्षरविन्यासे)।</li>
<li>&lsquo;अभ्यन्तरमुपलिखति&rsquo; (आप० श्रौ० ७।१।३।१४)। <strong>उपलिखति समीपे लिखति।</strong></li>
<li>&lsquo;दुरुक्तमुपलिखति&rsquo; (कौ० अ० ४।९।१७)। <strong>साधुकृत्य लिखतीत्यर्थः।</strong></li>
</ul>
<h2 id="लप-1">लिप्</h2>
<ul>
<li>{उपलिप्}</li>
<li>लिप् (लिप उपदेहे)।</li>
<li>&lsquo;विद्याद्रसं स्वादुं यो वक्त्रमुपलिम्पति&rsquo; (वाग्भट० १०।२)। <strong>वक्त्रमुपलिम्पति वक्त्रे सक्तो भवति।</strong></li>
<li>&lsquo;इषुमात्रावरं सर्वतः स्थण्डिलमुपलिप्य&rsquo; (आश्व० गृ० १।३।१)। <strong>उपलिप्य उपलेपमुपदेहं कृत्वा।</strong></li>
<li>&lsquo;वस्तिगुदोपलेप-&rsquo; (सुश्रुत० १।११५।१५)। <strong>उपलेपो रोधो बन्धः।</strong></li>
<li>&lsquo;अन्नैरुपलेपिभिः&rsquo; (सुश्रुत० १।२७६।१०)। <strong>उपलेपिभिः कोष्ठबन्धकारिभिः।</strong></li>
</ul>
<h2 id="ल">ली</h2>
<ul>
<li>{उपली}</li>
<li>ली (लीङ् श्लेषणे)।</li>
<li>&lsquo;यथा सर्वाणि भूतानि मृत्योर्भीतानि मारिष। धर्ममेवोपलीयन्ते कमवन्ति हि यानि च॥ तथा कर्णं महेष्वासं पुत्रास्तव नराधिप। उपालीयन्त सन्त्रासात् पाण्डवस्य महात्मनः&rsquo; (भा० कर्ण० ४१७१)॥ <strong>उपलीयन्ते संश्रयन्ते, उपश्लिष्यन्ति।</strong></li>
<li>&lsquo;मदमानमोहभुजगोपलयम्&rsquo; (गार्हस्थ्यम्) (अवदा० जा० १८,२०)। <strong>उपलयम् आशयम् आश्रयम्।</strong></li>
</ul>
<h2 id="वच">वच्</h2>
<ul>
<li>{उपवच्}</li>
<li>वच् (व्यक्तायां वाचि, ब्रूञ् आदेशो वा)।</li>
<li>&lsquo;तनूपानं परिपाणं कृण्वाना यदुपोचिरे&rsquo; (अथर्व० ५।८।६)। <strong>उपोचिरे प्रोत्साहनमुद्धर्षगं चक्रिरे।</strong></li>
<li>&lsquo;द्विता यदीं कीस्तासो अभिद्यवो नमस्यन्त उपवोचन्त भृगवः&rsquo; (ऋ० १।१२७।७ )। <strong>उपवोचन्त उपेत्य ब्रुवन्ति इति सायणः। यथान्यत्र ब्रुवः प्रयोग उपशब्द आधिक्यमाचष्टे तथेहापि कुतो न ?</strong></li>
<li>&lsquo;वेषि ह्यध्वरीयतामुपवक्ता जनानाम्&rsquo; (ऋ० ४।९।५)। <strong>उपवक्ताऽधिकवक्ता, प्रेरकः प्रोत्साहकः।</strong></li>
<li>&lsquo;उदू अयाँ उपवक्तेव बाहू&rsquo; (ऋ० ६।७१।५)। <strong>उक्तोऽर्थः।</strong></li>
<li>&lsquo;इष्यन्वाचमुपवक्तेव होतुः&rsquo; (ऋ० ९।९५।५)। <strong>उपवक्ता योऽध्वर्युं प्रतिगरं कुर्वन् प्रोत्साहयति।</strong></li>
</ul>
<h2 id="वञच">वञ्च्</h2>
<ul>
<li>{उपवञ्च्}</li>
<li>वञ्च् (वञ्चु प्रलम्भने)।</li>
<li>&lsquo;वयं खलु हता राम त्वयाप्युपबञ्चिताः&rsquo; (रा० २।५२।१९)। <strong>उपवञ्चिताः समीपे वञ्चिताः प्रतारिताः, अतिसंहिताः।</strong></li>
<li>&lsquo;सूपायनास्यै भव सूपवञ्चना&rsquo; (ऋ० १।१८।११)। <strong>सूपवञ्चना सुखेनाभिगम्या।</strong></li>
</ul>
<h2 id="वद">वद्</h2>
<ul>
<li>{उपवद्}</li>
<li>वद् (वद व्यक्तायां वाचि)।</li>
<li>&lsquo;ते (द्वे ऋचौ)। भूत्वोपावदताम्&rsquo; (ऐ० ब्रा० ३।२३)। <strong>उपेत्य अब्रूताम्। सामेति शेषः।</strong></li>
<li>&lsquo;अमो नाम साम। सा वा ऋक् सामोपावदत्&rsquo; (ऐ० ब्रा० ३।२३ )। <strong>उपेत्याब्रवीदिति भट्टसायणौ। उपवादः सान्त्ववाद इति षड्गुरुशिष्यः।</strong></li>
<li>&lsquo;य एवं विद्वांसं व्रात्यमुपवदति&rsquo; (अथर्व० १५।२।३)। <strong>उपवदति निन्दति गर्हते।</strong></li>
<li>&lsquo;त य एनं पुरस्तादायन्तमुपवदन्ति&rsquo; (तै० ब्रा० २।३।९।७)।</li>
<li>&lsquo;स य एनं शस्ते तूष्णींशंस उप वा वदेदनु वा व्याहरेत्&rsquo; (ऐ० ब्रा० २।३१) <strong>अनुव्याहरेत्=शपेत्।</strong></li>
<li>&lsquo;एनं होतारम्। तं हेम उपोदुर्दास्या व त्वं पुत्रोसि&rsquo; (शां० ब्रा० १२।३) <strong>उक्तोऽर्थः।</strong></li>
<li>&lsquo;कर्मकरान् उपवदते&rsquo; (पा० १।३।४७ सूत्रे वृत्तौ)। <strong>उपसान्त्वयति।</strong></li>
<li>&lsquo;कुलभार्यामुपवदते।&rsquo; <strong>रहस्युपच्छन्दयति।</strong></li>
<li>&lsquo;उपवादादबिभ्यतो यो मा ब्राह्मणोऽनूचान उपवदिष्यति तस्मा एतं प्रदास्यामीति&rsquo; (गो० ब्रा० पूर्व० ३।६)।</li>
<li>&lsquo;वाक्पारुष्यमुपवादः कुत्सनमभिभर्त्सनम्&rsquo; (कौ० अ० ३।१८।७२)। <strong>निगदव्याख्यातम्।</strong></li>
<li>&lsquo;शरीरोपवादे काणखञ्जादिभिः&rsquo; (कौ० अ० ३।१८।२)। <strong>उपवादः परीवादः।</strong></li>
<li>&lsquo;तस्मान्नोपवादी स्यात्&rsquo; (श० ब्रा० ११।६।३।११)। <strong>उपवादी दोषानुद्भावयिता।</strong></li>
<li>&lsquo;अथ येऽल्पाः कलहिनः पिशुना उपवादिनः&rsquo; (छां० उ० ७।६।१)। <strong>उक्तोऽर्थः।</strong></li>
</ul>
<h2 id="वनद">वन्द्</h2>
<ul>
<li>{उपवन्द्}</li>
<li>वन्द् (वदि अभिवादनस्तुत्योः)।</li>
<li>&lsquo;अभूद् दूतः प्रहितो जातवेदाः सायं न्यह्न उपवन्द्यो नृभिः&rsquo; (अथर्व० १८।४।६५)।</li>
</ul>
<h2 id="वप">वप्</h2>
<ul>
<li>{उपवप्}</li>
<li>वप् (डुवप बीजसन्ताने, बीजसन्तानः क्षेत्रे बीजविकरणं गर्भाधानं च)।</li>
<li>&lsquo;ताभ्यां परःशतानि परःसहस्राणि वा शमीपर्णकरीराण्युपवपतः&rsquo; (भा० श्रौ० ८।८।९)। <strong>उपवपतो विकिरतः=उपस्तृणुतः।</strong></li>
<li>&lsquo;यन्न्यृच्छत्यस्यामेव तदुपोप्यते&rsquo; (श० ब्रा० २।३।४।९)। <strong>उपोप्यते निखन्यते निखायते निखातं भवति।</strong></li>
<li>&lsquo;अपूपानां यमध्वर्युराखूत्कर उपवपेत्&rsquo; (लाट्या० श्रौ० ५।३।२)।</li>
<li>&lsquo;उपोप्ते ऽन्ये ग्रहाः साद्यन्ते ऽनुपोप्ते ध्रुवः&rsquo; (तै० सं० ६।५।२।७)। <strong>उपोप्ते कृतमृदुपवापे प्रदेशे, मृदमुपोप्य उपचित्य खरीकृते।</strong></li>
<li>&lsquo;पात्राणि निर्णिज्योपवाप्य&rsquo; (श० ब्रा० ११।६।२।४)। <strong>उपवाप्य मृदाऽऽपूर्य।</strong></li>
<li>&lsquo;यदन्यदुत्तरवेद्या उपवपनात्&rsquo; (भा० श्रौ० ८।१)। <strong>उपवपनं मृदोपचयनम्।</strong></li>
</ul>
<h2 id="वरण">वर्ण्</h2>
<ul>
<li>{उपवर्ण्}</li>
<li>वर्ण् (वर्ण वर्णक्रियाविस्तारगुणवचनेषु)।</li>
<li>&lsquo;कृतकैश्चापि तन्मांसं मृगेन्द्रायोपवर्णितम्&rsquo; (भा० शां० १११।४९)।</li>
<li>&lsquo;दानच्छेदोपवर्णनम्&rsquo; (याज्ञ० १।३१९)। <strong>उपवर्णन विस्तरेण वर्णनम्।</strong></li>
</ul>
<h2 id="वलह">वल्ह्</h2>
<ul>
<li>{उपवल्ह्}</li>
<li>वल्ह् (वल्ह प्राधान्ये)।</li>
<li>&lsquo;एतद् ब्रह्मन्नुप वल्हामसि त्वा&rsquo; (वा० सं० २३।५१)। <strong>वल्ह प्राधान्ये। इह त्वाह्वानपूर्वे संहर्षे वर्तत इत्युवटः। उपवल्हामः स्पर्धया पृच्छाम इति महीधरः।</strong></li>
<li>&lsquo;मूर्धाऽस्य विपतेद् य एनमुपवल्हेत&rsquo; (श० ब्रा० ११।४।१।९)। <strong>स्पर्धया वादं प्रवर्तयेत्।</strong></li>
</ul>
<h2 id="वस">वस्</h2>
<ul>
<li>{उपवस्}</li>
<li>वस् (वस निवासे)।</li>
<li>&lsquo;उपास्मिञ्छ्वो यक्ष्यमाणे देवता वसन्ति&rsquo; (तै० सं० १।६।७।३)। <strong>उपवसन्ति उपेत्य वसन्ति।</strong></li>
<li>&lsquo;ते ऽस्य गृहेषूपवसन्ति&rsquo; (श० ब्रा० १।१।१।७)। उप <strong>समीपे यजमानस्य वसन्ति।</strong></li>
<li>&lsquo;यज्ञमेवारभ्य गृहीत्वोपवसति&rsquo; (तै० सं० ६।४।२।६)। <strong>उक्तोऽर्थः।</strong></li>
<li>&lsquo;अद्यैव मे अग्न्याधेयस्योपवसथ&rsquo; (जै० ब्रा० १।४४)। <strong>उपवसथ समीपे तिष्ठत।</strong></li>
<li>&lsquo;तस्मादग्नीध्र उपवसन्ति न सदसि&rsquo; (ऐ० ब्रा० १०।४)। <strong>उपवसन्ति तिष्ठन्ति विश्राम्यन्ति।</strong></li>
<li>&lsquo;स वै माघस्यामावास्यायामुपवसत्युदङ्ङावर्त्स्यन्&rsquo; (शां० ब्रा० १९।३)। <strong>उक्तोऽर्थः।</strong></li>
<li>&lsquo;उभये देवासुरा यज्ञमुपावसन्नस्मभ्यमनुवक्ष्यत्यस्मभ्य मिति&rsquo; (ऐ० ब्रा० २।१५)। <strong>समीपेऽतिष्ठन्। प्रत्यपालयन् प्रत्यैक्षन्त।</strong></li>
<li>&lsquo;आशिता एवाद्योपवसाम। कस्यवाहेदम्। कस्य वा श्वो भवितेति&rsquo; (तै० ब्रा० १।६।६।४) <strong>उक्तोऽर्थः।</strong></li>
<li>&lsquo;यद् ग्राम्यानुपवसति तेन ग्राम्यानवरुन्धे&rsquo; (तै० सं० १।६।७।३)। <strong>ग्राम्यान् पशून् भोजने परिहरति, तद्विषयकमनाशकं कुरुते। अशनपरित्यागेऽनशनेप्युपवसिरिह सकर्मकः।</strong></li>
<li>&lsquo;संकर्षणस्य भद्रं ते यत्तदैनमुपावसम्&rsquo; (भा० उ० ५५।३४)। <strong>उपावसं शिष्यत्वेन पर्यचरम्।</strong></li>
<li>&lsquo;तपःश्रद्धे ये ह्युपवसन्त्यरण्ये&rsquo; (मुण्डकोप० १।२।११)। <strong>उपवसन्ति सेवन्ते।</strong></li>
<li>&lsquo;यत्ते वयं पश्यन्त उपवसाम&rsquo; (श० ब्रा० ८।१।१।३)। <strong>उपवसाम उपासामहै, उपासीमहि, उपतिष्ठेमहि।</strong></li>
<li>&lsquo;गर्भिणीं ज्वरितां नारीमेकाहमुपवासयेत्&rsquo; (का० सं० खिल० अन्तर्वत्नी० श्लो० ७)। <strong>उपवासमनशनं कारयेत्।</strong></li>
<li>&lsquo;तेषूपवासान् विविधानुपोष्य&rsquo; (भा० वन० ११८।१४)।</li>
<li>&lsquo;उपवस्ता प्राप्तोऽस्य औपवस्त्रम्&rsquo; (=उपवासः)। (पा० ५।१।१०५ सूत्रे तदस्य प्रकरण उपवस्त्रादिभ्य उपसंख्यानम् इति वार्तिके वृत्तौ)। <strong>उपवस्ता=उपवासस्य उपोषणस्य कर्ता।</strong></li>
<li>&lsquo;चोरभाण्डस्योपवासेन वा। यथा हि माण्डव्यः&rsquo; (कौ० अ० ४।८।८३)। <strong>उपवासः समीपस्थितिः।</strong></li>
<li>&lsquo;न ब्रह्मचारिणो विद्यार्थस्य परोपवासोस्ति&rsquo; (आप०ध० १।२।१७)। <strong>परोपवासः परसमीपे वासः।</strong></li>
<li>&lsquo;प्रातर्नो यक्ष्यत इति ते ऽस्य विश्वे देवा गृहानागच्छन्ति तेऽस्य गृहेषूपवसन्ति स उपवसथः&rsquo; (श० ब्रा० १।१।१७)। <strong>यस्मिन्यक्षमाणो भवति ततः पूर्वो दिवस उपवसथ इति सायणः।</strong></li>
<li>&lsquo;एकेषामुपवसथे&rsquo; (का० औ० ४।१३।७)। <strong>उपवसथ इति पौर्णमास्या अमावास्यायाश्चैकं नामधेयम्।</strong></li>
</ul>
<h2 id="वस-1">वस्</h2>
<ul>
<li>{उपवस्}</li>
<li>वस् (वस आच्छादने)।</li>
<li>&lsquo;यदासन्द्यामुपधाने यद्वोपवासने कृतम्&rsquo; (अथर्व० १४।२।६५)। <strong>उपवासने आच्छादने प्रावरणे आवरणे परिधाने।</strong></li>
</ul>
<h2 id="वह">वह्</h2>
<ul>
<li>{उपवह्}</li>
<li>वह् (वह प्रापणे)।</li>
<li>&lsquo;संह्रादनो राजरथो य इहास्मानुपावहत्&rsquo; (भा० सभा० ६१।५)। <strong>उपावहद् इहानीतवान्।</strong></li>
<li>&lsquo;देवानां पाथ उप वक्षि विद्वान्&rsquo; (ऋ० १०।७०।१०)। <strong>समीपं प्रापयसीत्याह। पाथ इत्यन्नमुच्यते।</strong></li>
<li>&lsquo;इन्द्रमिद्धरी बहतो ऽप्रतिधृष्टशवसमृषीणां च स्तुतीरुप यज्ञं च&rsquo; (वा० सं० ८।३५)। <strong>उक्तोऽर्थः।</strong></li>
<li>&lsquo;स च पिष्टरसस्तात न मे प्रीतिमुपावहत्&rsquo; (भा० अनु० १४।२०)। <strong>उपावहत् आहरत्, अजनयत्।</strong></li>
<li>&lsquo;उपोह्यमाने द्यूते तु राजानः सर्व एव ते&rsquo; (भा० सभा० ६०।१)। <strong>उपोह्यमाने उपस्थास्यमाने प्रक्रंस्यमाने।</strong></li>
<li>&lsquo;तदुपोढं महद् युद्धमन्योन्यवधकाङ्क्षिणोः&rsquo; (रा० ६।१०६।१८)। <strong>उपोढमुपस्थितं प्रक्रान्तम्।</strong></li>
<li>&lsquo;उपोढकल्याणफलो ऽभिरक्षन्&rsquo; (कि० १७।५४)। <strong>उपोढं सनिहितम्।</strong></li>
<li>&lsquo;उपोढव्यसनादेशं कारयेत् सिद्धलक्षणैः&rsquo; (का० नी० सा० ९।७३)। <strong>उपोढः संनिहितः।</strong></li>
<li>&lsquo;उपोढपाणिग्रहणा&rsquo; (कु० ७।४)। <strong>उक्तोऽर्थः।</strong></li>
<li>&lsquo;कुकर्मभिरुपोढाऽपि लक्ष्मीः&rsquo; (राज० ६।२९५)। <strong>उपोढा स्वसंनिधिं प्रापिता।</strong></li>
<li>&lsquo;यथेन्दावानन्दं व्रजति समुपोढे कुमुदिनी&rsquo; (उत्तर० ५।२६)। <strong>समुपोढे उदिते। नार्थः समा।</strong></li>
<li>&lsquo;ततोप्युपोढा रजनी दिनक्षये&rsquo; (रा० गोरे० २।११६।४९)। <strong>उपोढाऽवतीर्णा।</strong></li>
<li>&lsquo;व्रतिनामुपोढतपसाम्&rsquo; (शा० ५।१०) <strong>उपोढं संचितम्।</strong></li>
<li>&lsquo;उपोढशब्दा न रथाङ्गनेमयः&rsquo; (शा० ७।१०)। <strong>उपोढो जनितः। उपोढा द्वितीया वल्लभा पत्नीति कोषः।</strong></li>
<li>&lsquo;इह त्वां नाभिजानामि बालमेवोपवाहितम्&rsquo; (हरि० २।१०४।२९)। <strong>इतः प्रापितम् इत्यर्थः।</strong></li>
<li>&lsquo;उपोह्य रुचिरां नावं गुहाय प्रत्यवेदयत्&rsquo; (रा० २।५२।७)। <strong>उपोह्य समीपं प्रापय्य।</strong></li>
<li>&lsquo;रविरस्तं गतः श्रीमानुपोह्य रजनीं शुभाम्&rsquo; (रा० २।११९।३)। <strong>उक्तोऽर्थः।</strong></li>
<li>&lsquo;महद् धनुः सज्यमुपोह्य लक्ष्मणः&rsquo; (रा० २।८७।२३)। <strong>उपोह्य धृत्वा।</strong></li>
<li>&lsquo;उपवाह्यस्तु वो भर्ता नापवाह्यः पुराद् वनम्&rsquo; (रा० २।४५।१६)। <strong>उपवाह्यः पुरसमीपं प्रापणीय इत्यर्थः।</strong></li>
<li>&lsquo;अथोपवाह्यादादाय घण्टामैरावताद् गजात्&rsquo; (वि० पु० ५।१२।१२)। <strong>उपवाह्यं वाहनम्।</strong></li>
<li>&lsquo;देवोपवाह्यमक्षय्यं सदा दृष्टिमनःसूखम्&rsquo; (रा० ७।१५।३८)। <strong>देवोपवाह्यं राजवाहनम्।</strong></li>
<li>&lsquo;चन्द्रगुप्तोपवाह्यां गजवशाम्&rsquo; (मुद्रा० २)। <strong>राजवाह्यस्त्वौपवाह्यः सन्नाह्यः समरोचित इति क्षीरोद्धृतोऽमरोद्घाटने कोषः।</strong></li>
<li>&lsquo;यतरो वै युजो ह्रसीयान्भवत्युपवहं वै तस्मै कुर्वन्ति&rsquo; (श० ब्रा० १।४।४।७)। <strong>इतरेण युग्येन समानोन्नतये ह्रसीयसो युग्यस्य ग्रीवायां यदुपधानं रच्यते स उपवहो नाम।</strong></li>
<li>&lsquo;कृतकृत्यं तदात्मानं मेने तस्योपवाहनात्&rsquo; (रा० १।११।२९)। <strong>उपवाहनात् स्वसमीपानयनादिति कतकः।</strong></li>
</ul>
<h2 id="व">वा</h2>
<ul>
<li>{उपवा}</li>
<li>वा (वा गतिगन्धनयोः)।</li>
<li>&lsquo;स्योनास्त्वा वाता उप वान्तु शग्माः&rsquo; (अथर्व० १८।२।२१)। <strong>उपवान्तु समीपे वान्तु पवन्ताम्।</strong></li>
<li>&lsquo;प्रक्षालितायां पात्र्यां निष्टप्तोपवातायां पवित्रवत्यां पिष्टानि संवपति&rsquo; (आश्व० गृ०)। <strong>उपवाता शुष्का।</strong></li>
<li>&lsquo;तस्मिन्प्रक्षालितोपवातानि निदधाति&rsquo; (कौ० सू० २।२९)।</li>
<li>&lsquo;प्रक्षालितोपवातान्यक्लिष्टानि वासांसि पत्नीयजमानर्त्विजश्च परिदधीरन्&rsquo; (बौ० ध० १।६।१३।५) <strong>उक्तोऽर्थः।</strong></li>
<li>&lsquo;तद्वायुरुपयाति&rsquo; (श० ब्रा० १३।३।८।६)। <strong>तस्योपरि वातीत्याह।</strong></li>
</ul>
<h2 id="वश">विश्</h2>
<ul>
<li>{उपविश्}</li>
<li>विश् (विश प्रवेशने)।</li>
<li>&lsquo;उपो नमोभि र्वृषभं विशेम&rsquo; (ऋ० ८।८५।६)। <strong>समीपे वर्तेमहि, उपाप्नुयाम।</strong></li>
<li>&lsquo;बलेनोपविवेश ह&rsquo; (भा० वन० ६१।१)। <strong>उपविवेश निविविशे। सैन्यनिवेशं चकारेत्यर्थः।</strong></li>
<li>&lsquo;रथमोचनमादिश्य सन्ध्यामुपविवेश ह&rsquo; (भा० उ० ८४।२१)। <strong>सन्ध्यां यावद् दैवतोपासनार्थं कृतासनोऽभवदित्यर्थः।</strong></li>
<li>&lsquo;सोप्युक्त्वैवमुपाविशत्&rsquo; (भट्टि० ७।७५)। <strong>अनशनेन स्थित इत्यर्थः।</strong></li>
<li>&lsquo;अथ प्रायमुपवेक्ष्यामि&rsquo; (रा० २। ) <strong>अनशनमुद्दिश्यैकत्रकृतासना भविष्यामीत्यर्थः।</strong></li>
<li>&lsquo;द्रौपदी यत्र भर्तॄनुपाविशत्&rsquo; (भा० आदि० २।३०४)। <strong>पतीन् विमताननुमानयितुं तेषां पुरः स्थिरासनाऽभूदित्यर्थः।</strong></li>
<li>&lsquo;प्रीतिश्च मनुजव्याघ्र दुर्योधनमुपाविशत्&rsquo; (भा० सभा० १३६।११)। <strong>उपाविशत्=आविशत्। अत्रार्थे विरलः प्रयोगः।</strong></li>
<li>&lsquo;कृच्छ्रेणाल्पाल्पं सशब्दशूलमतिद्रवमति बहु चोपविशन्तं दृष्ट्वा पुरीषवहान्यस्य स्रोतांसि प्रदुष्टानीति विद्यात्&rsquo; (चरक० वि० ५।६)। <strong>उपविशन्तं निषद्योच्चरन्तम्, मलमुत्सृजन्तम्।</strong></li>
<li>&lsquo;तावदर्कोप्युपाविशत्&rsquo; (कथा० १२३।१७१)। <strong>उपाविशदस्तं यन्नलम्बत, लम्बमानोऽभूत्।</strong></li>
<li>&lsquo;बन्धोः क्षीराभिधानस्य प्रविवेशोपवेशनम्&rsquo; (राज० ८।६४८)। <strong>उपवेशन निवेशनं निकेतनम्।</strong></li>
<li>&lsquo;आमोपवेशनं लेपः स्रोतसां स च सर्पति&rsquo; (वाग्भट० नि० अ० १३)। <strong>आमोपवेशनम् आमस्य वर्चसस्त्याग इत्यर्थः।</strong></li>
</ul>
<h2 id="वष">विष्</h2>
<ul>
<li>{उपविष्}</li>
<li>विष् (विष्लृ व्याप्तौ)।</li>
<li>&lsquo;विश्वं विवेष्टि द्रविणमुप क्षु&rsquo; (ऋ० १०।६१।१२)। <strong>उपविवेष्टि (=वेवेष्टि) यत्नेन चेष्टया वाऽवाप्नोति।</strong></li>
<li>&lsquo;अन्तर्वेदि शाखायाः पर्वाण्यसर्वाणि प्रशात्य मूलतः शाखां परिवास्य (=छित्त्वा) उपवेषं करोति&rsquo; (आप० श्रौ० १।२।६।६)। <strong>अङ्गारप्रेषणार्थं काष्ठमुपवेष इति समाख्यायत इति रुद्रदत्तः।</strong></li>
<li>&lsquo;अधिवृक्षसूर्ये आविःसूर्ये वा धृष्टिरसि ब्रह्म यच्छेत्युपवेषमादाय&rsquo; (आप० श्रौ० ६।१।१।२)। <strong>उपवेषशब्द उद्घाटनार्थे काष्ठे वर्तत इत्युक्तप्रायं पुरस्तात्।</strong></li>
<li>&lsquo;किं शाखाच्छेदनस्योभयं प्रयोजकं शाखा उपवेषश्च। उत शाखा प्रयोजिका उपवेषोऽनुनिष्पादी&rsquo; (मी० ४।२।८ शा० भा०)। <strong>उक्तोऽर्थः।</strong></li>
<li>&lsquo;इत्युपवेषमादाय&rsquo; (भा० श्रौ० ६।१०।५)। <strong>उपवेषो मन्थदण्डः।</strong></li>
</ul>
<h2 id="वज">वीज्</h2>
<ul>
<li>{उपवीज्}</li>
<li>वीज् (वीजिर्लौकिक इति स्वामी)।</li>
<li>&lsquo;स एष पक्षिभिः पक्षैः शयान उपवीज्यते&rsquo; (भा० स्त्री० २४।२४)। <strong>उपवीज्यते, आधूयते, वातोऽस्य क्रियते।</strong></li>
</ul>
<h2 id="वत">वृत्</h2>
<ul>
<li>{उपवृत्}</li>
<li>वृत् (वृतु वर्तने)।</li>
<li>&lsquo;उप मा वर्तस्व&rsquo; (तै० ब्रा० २।३।१०।३)। <strong>मामुपेहीत्यर्थः।</strong></li>
<li>&lsquo;सहिता उपवर्तन्ते&rsquo; (रा० २।११९।५)। <strong>समीपे वर्तन्त इत्यर्थः।</strong></li>
<li>&lsquo;स चेदवघ्रायाद् उपवर्तेत वा&rsquo; (आश्व० श्रौ० १०।८।३)। <strong>उपवर्तेत उपक्रामेत् उपेयात्।</strong></li>
<li>&lsquo;पञ्चालराजस्य सुतामधर्मो न चोपवर्तेत न विभ्रमेच्च&rsquo; (भा० आदि० १९१।५)। <strong>उपवर्तेत स्पृशेत् उपेयात्।</strong></li>
<li>&lsquo;उपप्लवो महानस्मानुपावर्तत केशव&rsquo; (भा० वन० २०३।३०)। <strong>उपावर्तत उपातिष्ठत्।</strong></li>
<li>&lsquo;उत्पन्नमिह लोके वै जन्मप्रभृति मानवम्। विविधान्युपवर्तन्ते दुःखानि च सुखानि च&rsquo; (भा० शां० २८।१३)॥ <strong>उपवर्तन्त उपनमन्ति।</strong></li>
<li>&lsquo;नाधर्मेणागमः कश्चिन्मनुष्यानुपवर्तते&rsquo; (मनु० १।८०)। <strong>तत्र प्रतिवर्तत इति पाठान्तरम्।</strong></li>
<li>&lsquo;सर्वां रात्रिमध्ययनं करोषि नेदं पितः सम्यगिवोपवर्तते&rsquo; (भा० वन० १३२।१०)। <strong>नोपवर्तते न जायते, न सम्पद्यते।</strong></li>
<li>&lsquo;क्रममाणं हृषीकेशमुपावर्तन्त सर्वशः&rsquo; (हरि० १।४१।९८)। <strong>उपावर्तन्त पर्यवृण्वत, पर्यवेष्टयन्त।</strong></li>
<li>&lsquo;मुक्त्वा हयान् पाययित्वोपवृत्तान्&rsquo; (भा० आदि० १९२)। <strong>उपवृत्तान् भ्रमितान्।</strong></li>
<li>&lsquo;अथोषस्युपवृत्तायाम्&rsquo; (भा० पु० १०।७०।१)। <strong>उपवृत्ताऽऽसन्ना।</strong></li>
<li>&lsquo;प्रायोपवृत्तचित्तानां शोकोपहतचेतसाम्। परैराधर्षितानां च स्वत एव प्रवेशनम्॥&rsquo; <strong>उपवृत्तं भ्रान्तम्। नासूचितस्य पात्रस्य प्रवेशः क्वचिदिष्यत इत्यस्यापवादभूतोऽयङ्ग्रन्थः।</strong></li>
<li>&lsquo;विपर्याणोपवर्तित&ndash;&rsquo; (तुरग-) (कथा० ९४।१७)। <strong>उपवर्तितो विश्रमितो व्यवस्थापितश्वासः।</strong></li>
<li>&lsquo;कालो नरश्रेष्ठ समीपमुपवर्तितुम्&rsquo; (रा० ७।१०४।१३)। <strong>उपवर्तितमुपगन्तुम्, सान्निध्यमाप्तुम्।</strong></li>
<li>&lsquo;राष्ट्रं तु विषयः सोपि युक्तो ग्रामैः शताधिकैरुपवर्तनम्&rsquo; (वैजयन्ती)। <strong>निगदव्याख्यातम्।</strong></li>
<li>&lsquo;नहिवृतिवृषिव्यधिरुचिसहितनिषु क्वौ&rsquo; (६।३।११६) <strong>इति पूर्वपदस्य दीर्घं शास्ति। तत्र &lsquo;उपावृत्&rsquo; इत्येकतमदुदाहरणम्।</strong></li>
</ul>
<h2 id="वषट">वेष्ट्</h2>
<ul>
<li>{उपवेष्ट्}</li>
<li>वेष्ट् (वेष्ट वेष्टने)।</li>
<li>&lsquo;अक्तोऽभ्यक्तो वेष्टित्युपवेष्टिती कञ्चुक्युपानही पादुकी&rsquo; (आप० १।२।८।२)। <strong>कटिप्रदेशो द्वितीयेन वाससा वेष्टितो यस्य स उपवेष्टिती।</strong></li>
</ul>
<h2 id="व-1">वै</h2>
<ul>
<li>{उपवै}</li>
<li>वै (पै ओवै शोषणे)।</li>
<li>&lsquo;यस्य नाराशंस उपवायति&rsquo; (पञ्च० ब्रा० ब्रा० ९।९।५)। <strong>उपवायति उपशुष्यति।</strong></li>
</ul>
<h2 id="बरज">ब्रज्</h2>
<ul>
<li>{उपब्रज्}</li>
<li>ब्रज् (वज व्रज गतौ)।</li>
<li>&lsquo;तमिन्द्र उपव्रज्योवाच&rsquo; (तै० ब्रा० ३।१०।११।३) <strong>उपव्रज्य उपेत्य।</strong></li>
</ul>
<h2 id="वरतय">व्रतय्</h2>
<ul>
<li>{उपव्रतय्}</li>
<li>व्रतय् (व्रतय्=व्रत+णिच् भोजने)।</li>
<li><strong>तथा च आश्व० श्रौ० २।६।८।३९ सूत्रे प्रयोगः&ndash;</strong></li>
</ul>
<h2 id="शक">शक्</h2>
<ul>
<li>{उपशक्}</li>
<li>शक् (शक्लृ शक्तौ)।</li>
<li>&lsquo;शिक्षन्तो नोपशेकिम&rsquo; (अथर्व० ६।११४।२)। <strong>शक्ता भवितुमिच्छन्तोपि शक्ता नाभूमेत्याह। उपशब्दोऽन्यत्र सामीप्यवचनः, इह तु पर्याप्तिमाह।</strong></li>
<li>&lsquo;येन संगच्छा उप मा स शिक्षात्&rsquo; (अथर्व० ७।१२।१)। <strong>मा शिक्षात् मां वक्तुं समर्थमिच्छत्विति सायणः। शकेः सन्नन्ताल्लेटि रूपमिति च सः। इह यः कश्चित् किञ्चिदाह स सर्वो व्यामोहः। कथमनृषिर्ॠषे र्हृदयं विजानीयात्।</strong></li>
<li>&lsquo;वधीर्हि दस्युं धनिनं घनेनँ एकश्चरन्नुपशाकेभिरिन्द्र&rsquo; (ऋ० १।३३।४)। <strong>उपशाकाः समीपवर्तिनः शक्तिमन्तः सहायाः (मरुतः)।</strong></li>
</ul>
<h2 id="शम">शम्</h2>
<ul>
<li>{उपशम्}</li>
<li>शम् (शमु उपशमे)।</li>
<li>&lsquo;तथायमपि कृतकर्तव्यः सम्प्रति परमुपशमं प्राप्तः&rsquo; (प्र० च०)। <strong>उपशमो विश्रमः।</strong></li>
<li>&lsquo;ग्रन्थिः पाषाणकठिनो यदा नैवोपशाम्यति&rsquo; (चरक० चि० २१।१३१)। <strong>शाम्यतीत्येवार्थः।</strong></li>
</ul>
<h2 id="शकष">शिक्ष्</h2>
<ul>
<li>{उपशिक्ष्}</li>
<li>शिक्ष् (शिक्ष विद्योपादाने)।</li>
<li>&lsquo;राजानमुपशिक्षस्व ज्येष्ठं भ्रातरमीश्वरम्&rsquo; (भा० आश्रम० ११।१४)। <strong>उपशिक्षस्व उपेत्य शिक्षस्व वेद्यमुपादत्स्वेत्याह।</strong></li>
<li>&lsquo;अध्यात्मगतितत्त्वज्ञमुपाशिक्षत यः पुरा&rsquo; (भा० शां० ३७।१२)। <strong>उक्तोऽर्थः।</strong></li>
<li>&lsquo;प्रियेणेवैनौ तद्धाम्ना परोक्षमुपशिक्षति&rsquo; (पञ्च० ब्रा० १४।२।४)। <strong>सङ्ग्रहेणादत्ते, स्वायत्तं करोति।</strong></li>
<li>&lsquo;यद्येनं पुनरुपशिक्षेयुः&rsquo; (तै० ब्रा० २।३।२।२)। <strong>एनं निराकृतं पुरुषं यदि पुनरपि स्वीकुर्युरित्यर्थः।</strong></li>
<li>&lsquo;समाधिनोपशिक्षन्तो ब्रह्मलोकं सनातनम्&rsquo; (भा० अनु० ९३।२३)। <strong>इहोदाहृतिषु शिक्षतिरुपादानमात्रे वर्तते।</strong></li>
<li>&lsquo;एवं मयाऽस्त्राण्युपशिक्षितानि शक्राच्च वाताच्च शिवाच्च साक्षात्&rsquo; (भा० वन० १६५।१२)। <strong>उपशिक्षितानि उपसद्य शिक्षितानि।</strong></li>
</ul>
<h2 id="श">शी</h2>
<ul>
<li>{उपशी}</li>
<li>शी (शीङ् स्वप्ने)।</li>
<li>&lsquo;ऐतस्मात्कालादुपशेते&rsquo; (श० ब्रा० ४।२।४।५)। <strong>ध्रुवो ग्रह एतावन्तं कालमवस्थितो भवतीत्याह।</strong></li>
<li>&lsquo;उत्तरतो हि स्त्री पुमांसमुपशेते&rsquo; (श० ब्रा० १।१।१।२०)। <strong>समीपे वामतः शेत इत्यर्थः।</strong></li>
<li>&lsquo;गतासुमेतमुप शेष एहि&rsquo; (ऋ० १०।१८।८)।</li>
<li>&lsquo;सुकन्ये कमिमं जीर्णि कृत्यारूपमुपशेषऽआवामनुप्रेहीति&rsquo; (श० ब्रा० ४।१।५।९)।</li>
<li>&lsquo;स्वर्गे लोकेऽप्सरस एनं जाया भूत्वोपशेरते&rsquo; (भाष्ये )।</li>
<li>&lsquo;यदात्मन्युपशेते, सात्म्यार्थो ह्युपशयार्थः&rsquo; (चरक० वि० १।२३)। <strong>निगदव्याख्यातम्।</strong></li>
<li>&lsquo;कीदृशं भोजनं युष्माकमुपशेते&rsquo; (अवदा० मैत्री० जा०)। <strong>उपशेते सात्म्यमनुकूलं भवतीत्यर्थः।</strong></li>
<li>&lsquo;आप उपशेरते उष्णाश्च शीताश्च&rsquo; (भा० गृ० २।१९)।</li>
<li>&lsquo;अग्नीनुपशयानस्य राज्ञः&rsquo; (भा० अनु० ७।९)। <strong>समीपे शयानस्य।</strong></li>
<li>&lsquo;निदानं पूर्वरूपाणि रूपाण्युपशयस्तथा। सम्प्राप्तिश्चेति विज्ञानं रोगाणां पञ्चधा स्मृतम्॥ उपशयः पुनर्हेतुव्याधिविपरीतानां विपरीतार्थकारिणामौषधाहारविहाराणामुपयोगः सुखानुबन्धः&rsquo; (चरक० नि० १।९)। <strong>निगदव्याख्यातम्।</strong></li>
<li>&lsquo;शीतद्वेषानुपशयौ&rsquo; (अष्टाङ्ग० निदान० १६।२३)। <strong>असुखानुबन्ध उपशय इति हृदयबोधिका।</strong></li>
<li>&lsquo;निदानोक्तानुपशयो विपरीतोपशायिता&rsquo; (वाग्भट० नि० अ० २)। <strong>विकारवर्धकोऽर्थोऽनुपशयः।</strong></li>
<li>&lsquo;हन्ति नोपशयस्थो पि शयालुर्मृगयुर्मृगान्&rsquo; (शिशु० २।८०)। <strong>अथोपशयः स्थाने यत्र स्थित्वा हि लुब्धकाः।</strong></li>
<li>&lsquo;गूढात्मानो मृगान्घ्नन्ति&rsquo; (नानार्थार्णव० )।</li>
<li>&lsquo;तान्देवा उपशयेनैवापानुदन्&rsquo; (तै० सं० ६।६।४।१७)। <strong>उपशयो यूपः। तस्माद् यूपैकादशिनी भवति।</strong></li>
<li>&lsquo;द्वादश उपशयो भवति वितष्टः&rsquo; (श० ब्रा० ३।७।२।१)। <strong>उपशयो यूपविशेषो यः समीपे उपयोगाय क्लृप्तो भवत्यनुच्छ्रितः।</strong></li>
<li>&lsquo;तस्मिन्नितरौ प्राञ्चावुपशयौ निदधाति&rsquo; (सत्या० श्रौ० २४।२।१०)। <strong>उपशयौ शयानौ।</strong></li>
<li>&lsquo;मृदमुपशयां निदधाति&rsquo; (का० श्रौ० १६।४।७)। <strong>उखां क्रियमाणामुपशेते अतिरिच्यत इत्युपशया।</strong></li>
<li>&lsquo;अथोपशयायै पिण्डं परिशिनष्टि प्रायश्चित्तिभ्यः&rsquo; (श० ब्रा० ६।५।३।७)। <strong>इहाप्युपशयेति मृदो विशेषणम्।</strong></li>
<li>&lsquo;गुदाऽउपशयानि&rsquo; (श० ब्रा० १२।९।१।३)। <strong>उपशयानि=उपपात्राणि। इहोपशयं नपुंसकम्।</strong></li>
<li>&lsquo;निशोपशायः कर्तव्यः&rsquo; (भट्टि० ७।४१)।</li>
<li>&lsquo;व्युपयोः शेतेः पर्याये&rsquo; (३।३।३९)। <strong>इति घञि रूपम्। पर्यायेण समीपे शयनमुपशायः (रक्षार्थम्)।</strong></li>
<li>&lsquo;रावणस्योपशायिन्यो ददर्श हरिसत्तमः&rsquo; (रा० ५।६।२९)। <strong>उपशायिन्यः=उपशायिनीः। पर्यायेण शयनस्थानरक्षिका इत्यर्थः।</strong></li>
<li>&lsquo;पूर्वोत्थायी चरमं चोपशायी&rsquo; (भा० आदि० ९१।२)। <strong>चरममुपशायी=जघन्यसंवेशी।</strong></li>
<li>&lsquo;वाताच्छूलाङ्गसादौ च जृम्भा स्निग्धोपशायिता&rsquo; (का० सं० खिल० अम्लपित्त० श्लो० १६)।</li>
</ul>
<h2 id="शष">शुष्</h2>
<ul>
<li>{उपशुष्}</li>
<li>शुष् (शुष शोषणे)।</li>
<li>&lsquo;यदेवास्य शयानस्योपशुष्यति तदेवास्यैतेनाप्याययति&rsquo; (तै० सं० ३।१।१०।३)।</li>
<li>&lsquo;शरीराण्युपशोषयन्&rsquo; (हरि० १।२३।२)। <strong>उपशब्दः सामीप्ये वर्तमानः क्रियाया असाकल्यमाह।</strong></li>
</ul>
<h2 id="शर">श्रि</h2>
<ul>
<li>{उपश्रि}</li>
<li>श्रि (श्रिञ् सेवायाम्)।</li>
<li>&lsquo;उच्छ्वञ्चमाना पृथिवी सु तिष्ठतु सहस्रं मित उप हि श्रयन्ताम्&rsquo; (ऋ० १०।१८।१२)। <strong>प्रक्षिप्ताः पांसव एनमुपसेवन्ताम्, संपरिवार्य तिष्ठन्त्वित्यर्थः।</strong></li>
<li>&lsquo;मध्यमे परिधाऽ उपश्रयति&rsquo; (श० ब्रा० १४।२।२।३२)। <strong>मध्यमं परिधिमुपाश्रित्य निदधाति।</strong></li>
<li>&lsquo;यथा शकुनिः सूत्रेण प्रबद्धो दिशं दिशं पतित्वाऽन्यत्रायतनमलब्ध्वा बन्धनमेवोपश्रयते&rsquo; (छां० उ० ८।८।२)। <strong>उपश्रयत उपलीयते विश्रमाय।</strong></li>
<li>&lsquo;वक्षःसु रुक्मा उपशिश्रियाणाः&rsquo; (ऋ० ७।५६।१३)। <strong>निबिडबद्धान् स्वर्णालङ्कारान्धारयन्तः। मरुतो विशिष्यन्ते।</strong></li>
<li>&lsquo;तथैवोपश्रिता दैवी बुद्धिर्बुद्धिमतां वा&rsquo; (भा० शां० ४५।१८)।</li>
<li>&lsquo;उद्गीथ उपश्रीः&rsquo; (कौषी० ब्रा० उ० १।५)। <strong>परिधानस्योपरि दृढबद्धं परिधानान्तरमुपश्रीरुच्यते।</strong></li>
</ul>
<h2 id="शर-1">श्रु</h2>
<ul>
<li>{उपश्रु}</li>
<li>श्रु (श्रु श्रवणे)।</li>
<li>&lsquo;उप ब्रह्माणि शृणव इमा नः&rsquo; (ऋ० ६।४०।४)। <strong>उपशृणव उपशृणु, उपेत्य शृणु।</strong></li>
<li>&lsquo;देवा वै ब्रह्मन्नवदन्त। तत्पर्ण उपाशृणोत्&rsquo; (तै० ब्रा० १।१।३।११)। <strong>उपाशृणोत् समीपेऽवस्थायाशृणोदित्यर्थः।</strong></li>
<li>&lsquo;कुमारं जातं संवदन्त उप वै शुश्रूषते नि वै ध्यायतीति&rsquo; (ऐ० ब्रा० ३।१।२)।</li>
<li>&lsquo;तदु ह जानश्रुतिः पौत्रायण उपशुश्राव&rsquo; (छां० उ० ४।१।५)। <strong>उपशुश्रुवान् श्रुतवान्। उपशब्दो विशेषकृन्न।</strong></li>
<li>&lsquo;उपशुश्रुवान्कौत्सः पाणिनिम्&rsquo; (पा० ३।२।१०८ सूत्रे वृत्तौ)। <strong>पाणिनिमुपेत्य शिष्यवद्भावेन शास्त्रं श्रुतवानित्यर्थः।</strong></li>
<li>&lsquo;यन्मयोक्तमिदं वाक्यं युष्माभिश्चाप्युपश्रुतम्&rsquo; (भा० आश्व० ९०।१९)। <strong>उपश्रुतमवहितं श्रुतम्।</strong></li>
<li>&lsquo;अथा न इन्द्र सोमपा गिरामुपश्रुतिं चर&rsquo; (ऋ० १।१०।३)। <strong>अस्मत्कृतानां त्वत्स्तुतीनामेकमनाः श्रवणं कुरु।</strong></li>
<li>&lsquo;सुश्रुतिश्च मोपश्रुतिश्च मा हासिष्टाम्&rsquo; (अथर्व० १६।२।५)। <strong>उपश्रुतिः सावधानं श्रवणम्।</strong></li>
<li>&lsquo;पतिव्रतात्वात्सत्येन सोपश्रुतिमथाकरोत्&rsquo; (भा० उ० १३।२६)। <strong>सन्देहनिर्णायिका देवी उपश्रुतिः।</strong></li>
<li>&lsquo;नक्तं निर्गत्य यत्किञ्चिच्छुभाशुभकरं वचः। श्रूयते तद्विदुर्धीराः देवप्रश्नमुपश्रुतिम्॥ नोपश्रुतिं कटुकां नोत मुक्ताम्&rsquo; (भा० उ० ३०।५)। <strong>उपश्रुतिर्वार्ता।</strong></li>
<li>&lsquo;यथा त्रयाणां वर्णानां संख्यातोपश्रुतिः पुरा। राजधर्मेष्वनुमता लोकाः सुचरितैः सह&rsquo; (भा० शां० ६४।६)॥ <strong>उपश्रुतिरन्तर्भावः।</strong></li>
<li>&lsquo;उपश्रुत्य वचो राज्ञः स दूतान्प्राहिणोत्तदा&rsquo; (भा० सभा० ३३।४०)। <strong>उपश्रुत्य=श्रुत्वा संनिहितः श्रोता संनिहितश्च वक्तेति गम्यते।</strong></li>
<li>&lsquo;तस्य मेऽयमग्निरुपद्रप्टा वायुरुपश्रोता।&rsquo; (ऐ० ब्रा० ७।२४)। <strong>स्पष्टोऽर्थः।</strong></li>
<li>&lsquo;उप नः सूनवो गिरः शृण्वन्त्वमृतस्य ये&rsquo; (वा० सं० ३३।७७)। <strong>उपशृण्वन्तु समीपमेत्य शृण्वन्तु।</strong></li>
</ul>
<h2 id="शलष">श्लिष्</h2>
<ul>
<li>{उपश्लिष्}</li>
<li>श्लिष् (श्लिष आलिङ्गने )।</li>
<li>&lsquo;उपाश्लिषज्जतु काष्ठम्&rsquo; (पा० ३।१।४६ सूत्रे भाष्ये)। <strong>संलग्नमभूदित्यर्थः।</strong></li>
<li>&lsquo;तदुपश्लेषय शरं यावन्निरूपयामि&rsquo; (विक्रम० ५)। <strong>उपश्लेषय उपनय, मदन्तिकं नयेत्यर्थः।</strong></li>
<li>&lsquo;एकादश कार्षापणा उपश्लिष्टा अस्मिञ्छते एकादशं शतम्&rsquo; (पा० ५।२।४५ सूत्रे भाष्ये)। <strong>उपश्लिष्टा युक्ताः।</strong></li>
<li>&lsquo;तथैवाध्वन्यवेषेण सोपश्लिष्य जनार्दनम्। प्रत्यग्रवनमालेन वक्षसाऽभिविराजता&rsquo; (हरि० २।४६।५६)। <strong>उपश्लिष्य परिश्लिष्य आश्लिष्य।</strong></li>
<li>&lsquo;अचिरोपसम्पत्तिरचिरोपश्लेषः।&rsquo; (पा० ६।२।५६ सूत्रे वृत्तौ)।</li>
</ul>
<h2 id="शलक">श्लोक्</h2>
<ul>
<li>{उपश्लोक्}</li>
<li>श्लोक् (श्लोकृ सङ्घाते सङ्घातो ग्रन्थः)।</li>
<li>&lsquo;उपश्लोक्यस्य माहात्म्यादुज्ज्वलाः काव्यसम्पदः&rsquo; (भा० काव्या० )। <strong>उपश्लोक्यः स्तुत्यः कीर्त्यः।</strong></li>
</ul>
<h2 id="शवस">श्वस्</h2>
<ul>
<li>{उपश्वस्}</li>
<li>श्वस् (श्वस प्राणने)।</li>
<li>&lsquo;उपश्वासय पृथिवीमुत द्याम्&rsquo; (हे दुन्दुभे) (अथर्व० ६।१२६।१)। <strong>उपश्वसितामुच्छ्वसितामापूरितां कुरु।</strong></li>
</ul>
<h2 id="सद">सद्</h2>
<ul>
<li>{उपसद्}</li>
<li>सद् (षद्लृ विशरणगत्यवसादनेषु)।</li>
<li>&lsquo;गीर्भिर्गृणन्तो नमसोप सेदिम&rsquo; (ऋ० ५।८।४)। <strong>उपसेदिम उपसीदामः, उपसन्ना भवामः।</strong></li>
<li>&lsquo;सुप्रजसस्त्वा वयं सुपत्नीरुप सेदिम&rsquo; (तै० सं० १।१।१०)। <strong>त्वा गार्हपत्याग्निम्।</strong></li>
<li>&lsquo;जीवा जीवन्तीरुप वः सदेम&rsquo; (अथर्व० ३।१३।६)। <strong>उपसदेम उपसीदेम उपगच्छेम।</strong></li>
<li>&lsquo;अथ हैनं प्रस्तोतोपससाद&rsquo; (छां० उ० १।११।४)।</li>
<li>&lsquo;आकल्पसाधनैस्तैस्तैरुपसेदुः प्रसाधकाः&rsquo; (रघु० १७।२२)। <strong>उक्तोऽर्थः।</strong></li>
<li>&lsquo;तं त्वा…प्रजावन्त उपसदेम सर्वे&rsquo; (अथर्व० ७।७८।४)। <strong>उपसदेम परिचरेम।</strong></li>
<li>&lsquo;भद्रं पश्यन्त उप सेदुरग्रे तपो दीक्षामृषयः सुवर्विदः&rsquo; (तै० सं० ५।७।४।६)। <strong>उपसेदुरुपासाञ्चक्रिरे।</strong></li>
<li>&lsquo;पितरो वात्र पूर्व उपसीदन्ति&rsquo; (जै० ब्रा० १।७४)। <strong>उपसीदन्ति निषीदन्ति।</strong></li>
<li>&lsquo;न चेदुपसीदेत्&rsquo; (सत्या० श्रौ० २६।२।३५)। <strong>उक्तोऽर्थः।</strong></li>
<li>&lsquo;इहोपसीदतु भवान्&rsquo; (त्रिपुरदाहे)। <strong>उक्तचर एवार्थः। लौकिके साहित्ये ऽ त्रार्थे विरलः प्रयोगः।</strong></li>
<li>&lsquo;यथागारं दृढस्थूणं जीर्णं भूत्वोपसीदति&rsquo; (रा० २।१०५।१८)। <strong>उपसीदति अवसीदति विशीर्यते नश्यति। अयमेवार्थ उत्तरार्धे तथा ऽवसीदन्तीति श्रवणात्।</strong></li>
<li>&lsquo;ये यजामह इत्युपासदत्&rsquo; (तै० सं० १।६।११)। <strong>उपसीदति, उपैतीत्यर्थः।</strong></li>
<li>&lsquo;द्वन्द्वं पात्राण्युपसादयति&rsquo; (श० ब्रा० १४।१।३।१)। <strong>उपसादयति समीपे स्थापयति।</strong></li>
<li>&lsquo;प्रोक्षणीरासादयेध्मं बर्हिरुपसादय&rsquo; (श० ब्रा० १।२।५।२१)। <strong>उक्तोऽर्थः।</strong></li>
<li>&lsquo;यदहोष्यन्नुपसादयेत्। यथाऽन्यस्मा उपनिधाय। अन्यस्मै प्रयच्छति। तादृगेव तत्&rsquo; (आप० श्रौ० २।५।१०)।</li>
<li>&lsquo;तदुत्तरेणाहवनीयमुपसादयन्ति&rsquo; (श० ब्रा० ३।६।३।१३)।</li>
<li>&lsquo;इत्युद्गृह्यापरेणाहवनीयं बर्हिष्युपसादयति&rsquo; (भा० श्रौ० ६।१२।३)।</li>
<li>&lsquo;अथोलूखलमुसले प्रक्षाल्य शूर्पं च पश्चादग्नेः प्रागग्रान्दर्भानास्तीर्योपसादयति।&rsquo; <strong>उक्तोऽर्थः।</strong></li>
<li>&lsquo;संवत्सरे पर्यागते एताभिरेवोपसादयेत्&rsquo; (तै० सं० १।६।१०।३)। <strong>उपसादयेत् अधिश्रयेत्।</strong></li>
<li>&lsquo;उपसन्नो होता प्रातरनुवाकमनुवक्ष्यन्भवति&rsquo; (श० ब्रा० ३।९।३।७)। <strong>उपसन्नोऽन्तिकस्थः।</strong></li>
<li>&lsquo;विश्वास्यैवोपसन्नार्थो वशे कृत्वा रिपुः प्रभो&rsquo; ( भा० शां० १०३।१३)। <strong>उपसन्नार्थः=लम्भितार्थः कृतः।</strong></li>
<li>&lsquo;ब्रवीतु भगवांस्तन्मे उपसन्नोऽस्म्यधीहि भोः&rsquo; (भा० शां० २८७।११)। <strong>उपसन्नः शिष्यभावेनोपेतः।</strong></li>
<li>&lsquo;नानुपसन्नाय&rsquo; (निर्ब्रूयात्) (नि० २।३।६)। <strong>उपसन्नो विधिवत्प्राप्तः, शिष्यवृत्तिमास्थितः।</strong></li>
<li>&lsquo;उपसन्ने त्वहोरात्रम्&rsquo; (गो० गृ० ३।३।२७)। <strong>विशेषणमहिम्ना विशेष्यलाभः, यथा सागराम्बरेत्यत्र। शिष्य इत्यर्थः।</strong></li>
<li>&lsquo;कथं च निस्तरेमास्मात्कृच्छ्राद्दैवोपसादितात्&rsquo; (भा० वन० २६३।४०)। <strong>उपसादितात्=उपनमितात्, प्रापितात्।</strong></li>
<li>&lsquo;आत्मानं शरीरमुपहारं हविष्यमुपाहरत् उपसादितवान्&rsquo; (भा० ७।५२ इत्यत्र नीलकण्ठः)।</li>
<li>&lsquo;य आङ्गिरसो नमसोपसद्यः&rsquo; (ऋ० १०।४७।६)। <strong>उपसद्य उपसन्न उपगतः (देवान्)।</strong></li>
<li>&lsquo;धन्योऽस्म्यनुगृहीतोस्मि यस्य मे मुनिपुङ्गव। यज्ञोपसदनं ब्रह्मन्प्राप्तोसि मुनिभिः सह&rsquo; (रा० १।५०।१४)॥ <strong>यज्ञोपसदनं देवयजनमिति कतकः। यज्ञस्थानमिति यावत्।</strong></li>
<li>&lsquo;तत्रोपसदनं चक्रे दोणस्येष्वस्त्रकर्मणि&rsquo; (भा० वन० १७१६९) <strong>द्रोणमुपसेदिवानित्यर्थः।</strong></li>
<li>&lsquo;अशितास्त उपसदः&rsquo; (सन्तु) (अथर्व० ६।१४२।३)। <strong>उपसद उपसत्तारः, उपगन्तारः।</strong></li>
<li>&lsquo;इमां मे अग्ने समिधमिमामुपसदं वनेः&rsquo; (ऋ० २।६।१)। <strong>उपसदमुपसदनसाधनामाहुतिम्।</strong></li>
<li>&rsquo; ते देवा अब्रुवन् उपसद उपायामोपसदा वै महापुरं जयन्तीति&rsquo; (श० ब्रा० ३।४।४।४)। <strong>उपसद्रोधः परिवेष्टनम्।</strong></li>
<li>&lsquo;अग्निर्नेतेत्याग्नेयी प्रथमोपसत्&rsquo; (ऐ० ब्रा० ३।१८)। <strong>उपसद् आहुतिः।</strong></li>
<li>&lsquo;प्रकामोद्यायोपसदम्&rsquo; (वा० सं० ३०।९)। <strong>उपसीदति समीपे तिष्ठति, तम्। उदीक्षमाणमित्यर्थः।</strong></li>
<li>&lsquo;उपसत्ता वर्धतां ते अनिष्टृतः&rsquo; (अथर्व० ७।८७।३)। <strong>उपसत्ता उपसदनशीलः परिचारकः। अनिष्टृतः=अनिस्तृतः=अहिंसितः।</strong></li>
<li>&lsquo;मा ते रिषन्नुपसत्तारो अग्ने&rsquo; (अथर्व० २।६।२)। <strong>उक्तोऽर्थः।</strong></li>
<li>&lsquo;मा ते रिषन्नुपसत्तारो गृहाणाम्&rsquo; (अथर्व० ३।१२।६)। <strong>उपसत्तारो निवसन्तः।</strong></li>
<li>&lsquo;परिचरिता भवति परिचरन्नुपसत्ता&rsquo; (छा० उ० ७।८।१)। <strong>उपसत्ता गुरोः सामीप्यस्य लब्धा।</strong></li>
<li>&lsquo;देवानां सख्यमुप सेदिमा वयम्&rsquo; (वा० सं० २५।१५)। <strong>उपसेदिम प्राप्नुयाम।</strong></li>
<li>&lsquo;य आसुतं कुर्वते यथा दुग्धामुपसीदेदेवं तत्&rsquo; (पञ्च० ब्रा० ४।४।११)। <strong>उपसीदेत् उपविशेत्।</strong></li>
</ul>
<h2 id="सच">सिच्</h2>
<ul>
<li>{उपसिच्}</li>
<li>सिच् (षिच क्षरणे)।</li>
<li>&lsquo;तद्यथा जरत्कक्षमग्निनोपदीप्य तमद्भिरुपसिञ्चेत्&rsquo; (जै० ब्रा० २।१३७)। <strong>उपसिञ्चेत् आर्द्रयेत्।</strong></li>
<li>&lsquo;शुनासीराविमां वाचं… पयः। तेनेमामुपसिञ्चतम्&rsquo; (ऋ० ४।५७।५)। <strong>उपसिञ्चतमुपेत्य सिञ्चतमिति महेश्वरः। उपसिञ्चतमार्द्री कुरुतम् इत्यन्ये।</strong></li>
<li>&lsquo;व्यञ्जनैरुपसिक्ते&rsquo; (पा० ४।४।२६)। <strong>दध्नोपसिक्तं दाधिकम् इति वृत्तिः। उक्तोऽर्थः।</strong></li>
<li>&lsquo;दुहन्त्यूधरुपसेचनाय&rsquo; (ऋ० १०।७६।७)। <strong>उपसेचनाय क्षरणाय।</strong></li>
<li>&lsquo;त्रयः कोशास उपसेचनासः&rsquo; (ऋ० ७।१०१।४)। <strong>उपसेचनास उपसेक्तार इति सायणः। उपसेचनसाधनानि खजाका दर्व्यो वेत्यन्ये।</strong></li>
<li>&lsquo;ऋतं हस्तावनेजनं कुल्योपसेचनम्&rsquo; (अथर्व० ११।३।१३)। <strong>उपसेचनं मिश्रणसाधनम्।</strong></li>
<li>&lsquo;वेति त्वमुपसेचनी&rsquo; (ऋ० १०।२१।२)। <strong>उपरिक्षरणशीला ऽऽहुतिः। रसमयं हविरिति यावत्।</strong></li>
<li>&lsquo;मृत्युर्यस्योपसेचनम्&rsquo; (कठोप० २।२५)। <strong>उपसेचनं व्यञ्जनम्।</strong></li>
</ul>
<h2 id="सध">सिध्</h2>
<ul>
<li>{उपसिध्}</li>
<li>सिध् (षिधु संराद्धौ)।</li>
<li>&lsquo;अथ यदस्यान्नमुपसिद्धं स्यात्&rsquo; (गो० गृ० १।९।४)। <strong>उपसिद्धं समीपे सिद्धम्।</strong></li>
</ul>
<h2 id="स">सृ</h2>
<ul>
<li>{उपसृ}</li>
<li>सृ (सृ गतौ)।</li>
<li>&lsquo;भृगुर्वै वारुणिर्वरुणं पितरमुपससार&rsquo; (तै० उ० ३।१)। <strong>उपससार=उपजगाम।</strong></li>
<li>&lsquo;अथ खल्वाशीः समृद्धिरुपसरणानीत्युपासीत&rsquo; (छां० उ० १।३।८)। <strong>उपसरणानि उपगन्तव्यानि ध्येयानीति शङ्करः।</strong></li>
<li>&lsquo;प्रजने सर्तेः&rsquo; (पा० ३।३।७१) <strong>इत्यपं विधत्ते घञोऽपवादम्। गवामुपसर इति चोदाहरणं वृत्तौ स्थितम्। प्रजनं (प्रजनः?) प्रथमं गर्भग्रहणम्। स्त्रीगवीषु पुङ्गवानां गर्भाधानाय प्रथममुपसरणमुच्यते।</strong></li>
<li>&lsquo;उपसर्या काल्या प्रजने&rsquo; (पा० ३।१।१०४)। <strong>प्रजने प्राप्तकाला गौरुपसर्योच्यते। उपसार्येति प्राप्त उपसर्येति निपातनम्।</strong></li>
<li>&lsquo;यस्तूर्ध्वमधो वा भेषजवेगं प्रवृत्तमज्ञात्वा विनिहन्ति तस्योपसरणं हृदि कुर्वन्ति दोषाः&rsquo; (सुश्रुत० २।१९५।१)।</li>
<li>&lsquo;यं वै नेदिष्ठमुपसर्तव्यानां मन्येत तमुपधावेत्&rsquo; (श० ब्रा० १।६।२।११)। <strong>उपसर्तव्यः साहाय्यलाभायोपेयः।</strong></li>
</ul>
<h2 id="सज">सृज्</h2>
<ul>
<li>{उपसृज्}</li>
<li>सृज् (सृज विसर्गे)।</li>
<li>&lsquo;तदेतत् स्रोतसां प्रकृतिभूतत्वान्न विकारैरुपसृज्यते शरीरम्&rsquo; (चरक० वि० ५।७)। <strong>नोपसृज्यते न सम्बध्यते।</strong></li>
<li>&lsquo;तत्रौपसर्गिको नाम यः पूर्वोत्पन्नं व्याधिं जघन्यकालजातो व्याधिरुपसृजति स तन्मूल एवोपद्रवसंज्ञकः&rsquo; (सुश्रुत० सू० अ० ३५)। <strong>उपसृजति तेन सम्बद्धस्तस्योपरि जायते।</strong></li>
<li>&lsquo;एवम् खल्वेता देवताः पाप्मभिरुपासृजन्&rsquo; (श० ब्रा० १४।४।१।७)। <strong>उपासृजन् अयुञ्जन्।</strong></li>
<li>&lsquo;पापानुगास्तु पापास्ताः पतीनुपसृजन्त्युत&rsquo; (भा० वन० २३३।१७)। <strong>दोषेर्योजयन्तीत्यर्थः।</strong></li>
<li>&lsquo;वत्सो न मातुरुप सर्ज्यूधनि&rsquo; (ऋ० ९।६९।१)। <strong>उपसर्जि उपासर्जि प्रतिधीयते संसृज्यते।</strong></li>
<li>&lsquo;दक्षिणत उपसृजति&rsquo; (तै० ब्रा० २।१।८।१)। <strong>दक्षिणपार्श्वे वत्सं सम्बध्नातीत्युक्तं भवति।</strong></li>
<li>&lsquo;उपसृजन्तीत्युपसर्गाः&rsquo; (पा० १।४।३८) <strong>इत्यत्र पदमञ्जरी। संबध्नन्तीत्यर्थ इति च सा। उपसृज्यते नियुज्यत इत्युपसर्जनम् इति द्वे अप्रधानोपसर्जने इत्यमरव्याख्यायां स्वामी।</strong></li>
<li>&lsquo;महानाम्नीनां पञ्चाक्षरानुपसर्गानुपसृजत्येकादशाक्षरेषु पादेषु&rsquo; (ऐ० ब्रा० ४।४)। <strong>उपसृजति अभ्युच्चिनोति, आवपति।</strong></li>
<li>&lsquo;आत्मा वै पञ्चविंशः। प्रजा पशव उपसर्गः। प्रजयैतत् पशुभिः प्रेष्यैरन्नाद्येनेत्यात्मानमुपसृजने&rsquo; (शां० ब्रा० १७।१)।</li>
<li>&lsquo;महानाम्नीनामुपसर्गानुपसृजति&rsquo; (ऐ० ब्रा० ४।४)। <strong>अतिच्छन्दसामनुष्टुप्त्वसम्पादनाय मेलनं करोतीत्यर्थः।</strong></li>
<li>&lsquo;अपो देवीरुपसृज मधुमतीः&rsquo; (वा० सं० ११।३८)। <strong>उपसृज निक्षिपेत्युवटः। आसिञ्चास्मिन्खननप्रदेश इति च महीधरः।</strong></li>
<li>&lsquo;स आसामेष प्रथमभक्षः सोमस्य राज्ञो यन्निग्राभ्याभिरुपसृजति&rsquo; (श० ब्रा० ३।९।४।१५)। <strong>निग्राभ्या जलानि सोमस्योपर्यासिञ्चतीत्यर्थः।</strong></li>
<li>&lsquo;त्रिभिरप उपसृजंति&rsquo; (श० ब्रा० ६।५।१।१२)। <strong>उपसृजति उपर्यासिञ्चति, प्रोक्षति, अभ्युक्षति।</strong></li>
<li>&lsquo;ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः&rsquo; (ऋ० २।१।१६)। <strong>उपसृजन्ति अतिसृजन्ति दाशन्ते ददति।</strong></li>
<li>&lsquo;उपसृजन्धरुणं मात्रे धरुणो मातरं धयन्&rsquo; (वा० सं० ८।५१)। <strong>मातुः पृथिव्या धारयितारमग्निमुपसृजन्समीपं प्रापयन्।</strong></li>
<li>&lsquo;राजानं वा एताभिरुपस्रक्ष्यन्भवति&rsquo; (श० ब्रा० ३।९।३।२६)। <strong>उपस्रक्ष्यन् अभिषेक्ष्यन्।</strong></li>
<li>&lsquo;क्रुधद्रुहोरुपसृष्टयोः कर्म&rsquo; (पा० १।४।३८)। <strong>उपसृष्टयोरुपसर्गेण सम्बद्धयोः।</strong></li>
<li>&lsquo;हुत उपसृष्टां प्रब्रूतादित्याह।&rsquo; (अध्वर्युरिति शेषः) (का० श्रौ० ४।२।१८)। <strong>उपसृष्टा वत्सेन संगता।</strong></li>
<li>&lsquo;यस्याग्निहोत्री व्युपसृष्टा निषीदति&rsquo; (तै० ब्रा० १।४।३।२)।</li>
<li>&lsquo;उपसृष्टा गावो वसन्ति&rsquo; (तां रात्रिम्) (लौ० गृ० ५८।७)। उक्तोऽर्थः।</li>
<li>&lsquo;स होवाच। गौतम का तेऽग्निहोत्री को वत्सः किमुपसृष्टा&rsquo; (श० ब्रा० ११।५।३।२)। <strong>गोर्वत्सेन योजनं दोहनाङ्गभूतं किम् इत्यर्थः।</strong></li>
<li>&lsquo;दृष्ट्वा दुर्बलमामपात्रसदृशं मृत्यूपसृष्टं जगत्&rsquo; (सौन्दर० ८।३२)। <strong>मृत्यूपसृष्टं मृत्युसम्बद्धं मृत्युनाऽऽक्रान्तम्।</strong></li>
<li>&lsquo;रोगोपसृष्टतनुः&rsquo; (रघु० ८।९४)। <em>रोगैर्व्याप्ता तनुर्यस्य सः।</em>*</li>
<li>&lsquo;त्याज्यं सुखं विषयसंगमजन्म पुंसाम्। दुःखोपसृष्टमिति मूर्खविचारणैषा&rsquo; (प्र० च० २।२३)॥ <strong>उपसृष्टं संसृष्टं संभिन्नं सम्मिश्रितं सम्पृक्तम्।</strong></li>
<li>&lsquo;त्यजेत्तद्राष्ट्रमासन्नमुपसृष्टमिवामिषम्&rsquo; (भा० शां० २८७।५२)। <strong>विषेण सम्पृक्तमित्यर्थः।</strong></li>
<li>&lsquo;नोपसृष्टेऽन्त्यजैर्नृभिः&rsquo; (मनु० ४।६१)। <strong>उपसृष्टे सम्बद्ध उपतप्ते वेति मेधातिथिः। उपद्रुत इति कुल्लूकः।</strong></li>
<li>&lsquo;तेनोपसृष्टो यस्तस्य लक्षणानि निबोधत&rsquo; (याज्ञ० १।२७२)। <strong>तेन विनायकेन गृहीतः, आविष्टः।</strong></li>
<li>&lsquo;ततो भूतोपसृष्टेव वेपमाना पुनः पुनः&rsquo; (रा० २।६०।१)। <strong>भूतोपसृष्टा भूताविष्टा वेतालोपहता।</strong></li>
<li>&lsquo;दैवोपसृष्टः पुरुषो यत्कर्म कुरुते क्वचित्&rsquo; (भा० द्रोण० १५२।२६)। <strong>दैवोपसृष्टः=दुर्दैवग्रस्तः।</strong></li>
<li>&lsquo;त्वया कालोपसृष्टेन&rsquo; (भा० शल्य० ६३।४६)। <strong>उक्तोर्थः।</strong></li>
<li>&lsquo;उपसृष्टः परेणेति मूर्छितः&rsquo; (भा० पु० १०।७६।३३)। <strong>उपसृष्टः प्रहृतः। अन्यत्र दुर्लभोऽर्थः।</strong></li>
<li>&lsquo;उपसृष्टं परित्रातुं शक्ता रामेण संयुगे&rsquo; (रा० ६।९४।२७)। <strong>उपसृष्टमुपद्रुतमिति गोविन्दराजः। हन्तुमारब्धमिति तु तिलककारः। स चार्थिकोऽर्थः।</strong></li>
<li>&lsquo;महाश्वासोपसृष्टस्तु क्षिप्रमेव विपद्यते&rsquo; (चरक० चि०)। <strong>उपसृष्टो युक्तः।</strong></li>
<li>&lsquo;तस्मादपि पृष्ठत उपसृष्टो मनसा विजानाति&rsquo; (श० ब्रा० १४।४।३।९)। <strong>उपसृष्टः स्पृष्टः।</strong></li>
<li>&lsquo;निरुपसृष्टाभिप्रेतार्थसिद्धिहेतुर्मङ्गलम्&rsquo; (तै० सं० १।८।१६) <strong>इत्यत्र भाष्ये भट्टभास्करः। निरुपसृष्टाऽनन्तराया।</strong></li>
<li>&lsquo;अनाहूतोपमृष्टानामनाहूतोपजल्पिनाम्। ये लोकांस्तान्हतः कर्ण मया त्वं प्रतिपत्स्यसे&rsquo; (भा० आदि० १३६।१८)॥ <strong>उपसृष्टानामुपागतानाम्।</strong></li>
<li>&lsquo;तक्षकादात्मनो मृत्युं द्विजपुत्रोपसर्जितात्।&rsquo; (भा० पु० १।१२।२७)। <strong>उपसर्जितात् प्रेरितात्।</strong></li>
<li>&lsquo;न चैव व्यालमृगानुविचरितमरण्यवनमवगाढेन यत्र क्वचिदुपसृज्य तुरगवरं विश्रम्यते&rsquo; (अवदा०)। <strong>उपसृज्य बद्ध्वा।</strong></li>
<li>&lsquo;सापि व्यालोक्य दुहिता सहसैवोपसृज्य तम्&rsquo; (बृ० क० म० वे० ३, श्लो० २१९)। <strong>उपसृज्य=उपगम्य।</strong></li>
<li>&lsquo;निपाताश्चादयो ज्ञेयाः प्रादयस्तूपसर्गकाः&rsquo; (नि० १।३ इत्यत्र दुर्ग)।</li>
<li>&lsquo;ते समाधावुपसर्गा व्युत्थाने सिद्धयः&rsquo; (यो० सू० ३।३७ भाष्ये)। <strong>उपसर्गा अन्तरायाः।</strong></li>
<li>&lsquo;देवि महामोहो योगोपसर्गैः सह न ज्ञायते क्व निलीनस्तिष्ठति&rsquo; (प्र० च० ५)। <strong>योगोपसर्गा योगे विघ्नाः योगस्य परिपन्थिनः कामक्रोधादयः।</strong></li>
<li>&lsquo;प्रतिभामुपसर्गांश्चाप्युपसंगृह्य योगतः&rsquo; (यो० वा०)। <strong>उपसर्गा दिव्याङ्गनासङ्गादयः।</strong></li>
<li>&lsquo;प्रशमिताशेषोपसर्गाः प्रजाः&rsquo; (रत्ना० १।१०)। <strong>उपसर्गा आपदः।</strong></li>
<li>&lsquo;देशोपसर्गाः शमु नो भवन्तु&rsquo; (अथर्व० १९।९।९)। <strong>उपसर्गा ईतयः। अजन्यं क्लीबमुत्पात उपसर्गः समं त्रयमित्यमरः।</strong></li>
<li>&lsquo;उपसर्गेण तुरगाः करभाश्च क्षयं गताः&rsquo; (राज० ८।६५९)। <strong>उपसर्गेण रोगेण।</strong></li>
<li>&lsquo;क्षीणं हन्युश्चोपसर्गाः प्रभूताः&rsquo; (सुश्रुते)। <strong>पूर्वकालोत्पन्नस्य रोगस्योपरि जातं रोगान्तरमुपसर्गः। सोपसर्गं तु यद्वाक्यमायतीहितमुच्यते।</strong></li>
<li>&lsquo;नाभिनन्दति तद्राजा मानार्हो मानवर्जितम्&rsquo; (रा० ३।४४।११)। <strong>उपसर्गो दुःखम्, व्यथा।</strong></li>
<li>&lsquo;सोपसर्गं वो नक्षत्रम्।&rsquo; उक्तोऽर्थः।**</li>
<li>&lsquo;रामलक्ष्मणयोश्चैव विवासाद् वासवोपमम्। आपेद उपसर्गस्तं तमः सूर्यमिवासुरम्&rsquo; (रा० २।६३।२)॥ <strong>उपसर्ग उपप्लवः। शोक इति यावत्। तं दशरथम्।</strong></li>
<li>&lsquo;अनुभूतोपसर्गो वा मनसो वाप्युपद्रवः&rsquo; (रा० १।१२।२)। <strong>अनुभूतोपसर्गोऽनुभूतस्य नाशः। सुषप्तिरिति यावत्।</strong></li>
<li>&lsquo;महानाम्नीनामुपसर्गानुपसृजति&rsquo; (ऐ० ब्रा० ४।४)। <strong>उपसर्गोऽभ्युच्चयः, आवापः। शत्रुः शदेः शासते र्वा शृणाते र्वा श्वसतेः सीदते र्वा।</strong></li>
<li>&lsquo;उपसर्गाद् बहुधा सीदतेश्च&rsquo; (भा० कर्ण० ४२।३२-३३)॥ <strong>उपसर्गादुपसर्जनाद् दन्त्यस्य स्थाने तालव्यस्मेति तत्र नीलकण्ठः। इहोपसर्गो विपरिणामः।</strong></li>
<li>&lsquo;ज्योतिषां चोपसर्जने&rsquo; (मनु० ४।१०५)। <strong>सूर्यचन्द्रतारागणानामुपसर्जन उपसर्गे उपरागादावुपद्रवे।</strong></li>
<li>&lsquo;माया विभेदानुपसर्जनानि&rsquo; (भा० शां० १०३।४१)। <strong>परस्परमितरेषां शत्रूणामुत्थापनादीनि।</strong></li>
<li>&lsquo;अयादानांशुनिवपनोपसर्जन&ndash;&rsquo;  (का० श्रौ० १२।५।९)। <strong>निग्राभ्याभिर्न्युप्तस्य सोमस्याभिषवार्थमार्द्रीकरणमुपसर्जनम्।</strong></li>
<li>&lsquo;वैवर्ण्योपसर्जनं चाङ्गानाम्&rsquo; (सुश्रुत० १।३२।२)। <strong>उपसर्जनं तद्भावापत्तिः। वैवर्ण्यावसादनं चाङ्गानामिति पाठान्तरम्।</strong></li>
<li>&lsquo;अथैक उपसर्जनीभिरैति&rsquo; (श० ब्रा० १।२।२।६)।</li>
<li>&lsquo;उपसर्जनीरधिश्रयति&rsquo; (का० श्रौ० २।५।१)। <strong>उपसर्जनीः पिष्टसंयवनार्था अपः।</strong></li>
<li>&lsquo;उप सर्प मातरं भूमिमेतामुरुव्यचसं पृथिवीं सुषेवाम्। ऊर्णम्रदाः पृथिवी दक्षिणावतः&rsquo; (अथर्व० १८।३।४९)। <strong>उपसर्प=उपेहि।</strong></li>
<li>&lsquo;उपसर्पणाशक्तावासनमधः&rsquo; (का० श्रौ० २५।६।११)। <strong>उपसर्पमिहाग्नेः समीपेऽ वस्थितिः।</strong></li>
<li>&lsquo;एकमेव दहत्यग्निर्नरं दुरुपसर्पिणम्&rsquo; (मनु० ७।९)। <strong>योऽग्नेरतिसमीपमनवहितः सन्नुपसर्पति तं दुरुपसर्पिणम्।</strong></li>
</ul>
<h2 id="सव">सेव्</h2>
<ul>
<li>{उपसेव्}</li>
<li>सेव् (षेवृ सेवने)।</li>
<li>&lsquo;एवमतन्द्रितस्त्रींश्चतुरो वा मासान् क्रियापथमुपसेवेत&rsquo; (सुश्रुत० चि० ५।२८)। <strong>उपसेवेत शीलयेत्।</strong></li>
<li>&lsquo;ततः स्थितेषु तेष्वत्र नानाभोगोपसेविषु&rsquo; (कथा० ४४।११६)। <strong>नाना पृथग्विधान् भोगान्भुञ्जानेष्वित्यर्थः।</strong></li>
<li>&lsquo;चन्दनेन महार्हेण यस्याङ्गमुपसेवितम्। मलेन तस्याङ्गमिद कथमार्यस्य सेव्यते&rsquo; (रा० २।९९।३५)॥ <strong>उपसेवितं सुरभीकृतम्। वास उपसेवायामिति चुरादिषु पठ्यते। तत्र उपसेवा सुगन्धीकरणमाहेति मुक्तसंशयम्।</strong></li>
</ul>
<h2 id="सतमभ">स्तम्भ्</h2>
<ul>
<li>{उपस्तम्भ्}</li>
<li>स्तम्भ् (स्तम्भु सौत्रो रोधने)।</li>
<li>&lsquo;इमे मयूखा उप तस्तभुर्दिवम्&rsquo; (अथर्व० १०।७।४४)। <strong>उपस्तभ्नन्तीत्यर्थः।</strong></li>
<li>&lsquo;उप द्यामृष्वो बृहद् इन्द्र स्तभायः&rsquo; (ऋ० ६।१७।७)। <strong>उपस्तभायः=उपस्तभ्नासि, अवलम्बसे। यथा निरालम्बा सती द्यौर्नाधः पतति तथा तां धारयसीत्यर्थः।</strong></li>
<li>&lsquo;यथा वृषो वृषदर्शन उत्कटमुपष्टम्भं करोति&rsquo; (सां० का० १३ गौडपाद०)।</li>
</ul>
<h2 id="सत">स्तॄ</h2>
<ul>
<li>{उपस्तॄ}</li>
<li>स्तॄ (स्तॄञ् आच्छादने)।</li>
<li>&lsquo;यस्य वेदिरुपस्तीर्णा तस्य लोका यथा मम&rsquo; (भा० शां० ९८।३०) <strong>उपस्तीर्णा कुशैरास्तीर्णा।</strong></li>
<li>&lsquo;तं वै सदा कामचरमनुपस्तीर्णशायिनम्&rsquo; (भा० शां० १७६।१३)। <strong>शय्याहीनो भूतले यः शेते तच्छीलः।</strong></li>
<li>&lsquo;अनुत्तरीयवसनमनुपस्तीर्णशायिनम्। बाहूपधानं शाम्यन्तं तं देवा ब्राह्मणं विदुः&rsquo; (भा० शां० २६९।३०)॥ <strong>उक्तोऽर्थः।</strong></li>
<li>&lsquo;इयं कुसुमसङ्घातैरुपस्तीर्णा&rsquo; (रा० ४।१।८९)। <strong>उपस्तीर्णा व्याप्ता।</strong></li>
<li>&lsquo;आवसथं दद्यादुपरिशय्यामुपस्तरणमुपधानं सावस्तरणमभ्यञ्जनं चेति&rsquo; (आप० ध० २।३।६।१५)। <strong>उपस्तरणं तूलिका। अवस्तरणमुपरिपटः।</strong></li>
<li>&lsquo;निवेशनं पुनर्नवीकृत्य लेपनास्तरणोपस्तरणैः&rsquo; (आश्व० गृ० २।३।३)। <strong>उपस्तरणं भूमेः समीकरणमिति नारायणो वृत्तिकारः।</strong></li>
<li>&lsquo;शुक्रादुपस्तरणाभिधारणे&rsquo; (का० श्रौ० ९।९।२२)। <strong>शुक्राद् द्रोणकलशस्थात् सोमादुन्नीय उपस्तरणं विकरणम्, अभितः प्रक्षेपः।</strong></li>
</ul>
<h2 id="सथ">स्था</h2>
<ul>
<li>{उपस्था}</li>
<li>स्था (ष्ठा गतिनिवृत्तौ)।</li>
<li>&lsquo;अन्योन्यमुपतिष्ठन्ति रायः&rsquo; (ऋ० १०।११७।५)। <strong>अन्यमन्यं संचरन्ति। इत्वर्यो भवन्तीत्यर्थः।</strong></li>
<li>&lsquo;मूलपुरुषावसाने सम्पदः परमुपतिष्ठन्ति&rsquo; (शा० ६)। <strong>परं संक्रामन्तीत्यर्थः।</strong></li>
<li>&lsquo;गङ्गा यमुनामुपतिष्ठते&rsquo; (पा० १।३।२५ सूत्रे वृत्तौ)। <strong>यमुनया संगता भवति, तामुपश्लिष्यति। अश्वारोहा रथिकानुपतिष्ठन्ते। तै मैत्रीं कुर्वन्तीत्याह। अयं पन्थाः स्रुघ्नमुपतिष्ठते। स्रुघ्नं प्राप्नोतीत्यर्थः।</strong></li>
<li>&lsquo;सर्वदिक्स्थान्यस्योपतिष्ठन्ते रत्नानि&rsquo; (यो० सू० २।३७ भाष्ये)। <strong>उपतिष्ठन्ते उपस्थितानि संनिहितानि भवन्ति। अकर्मक इत्यात्मेनपदम् अत एव च तस्येति षष्ठी।</strong></li>
<li>&lsquo;आग्नेय्याऽऽग्नीध्रमुपतिष्ठते&rsquo; (पा० १।३।२५ सूत्रे वृत्तौ)। <strong>उपतिष्ठते स्तौति।</strong></li>
<li>&lsquo;यदेव सायं प्रातराहवनीयमुप च तिष्ठत उप चास्ते तदेव तस्योपस्थानम्&rsquo; (श० ब्रा० १।३।५।१६)। <strong>उपतिष्ठते समीपे दण्डायमानो भवति।</strong></li>
<li>&lsquo;स तामुपस्थितो रामः क्व सीतेत्येवमब्रवीत्।&rsquo; (रा० ३।६४।६)। <strong>तां गोदावरीमुपस्थितः प्राप्त उपेतः।</strong></li>
<li>&lsquo;विपदुत्पत्तिमतामुपस्थिता&rsquo; (रघु० ८।८३)। <strong>उपस्थिता सिद्धा निश्चिता। विपत्ति नशिः।</strong></li>
<li>&lsquo;उपस्थितं प्रयुञ्जानस्त्वयि सान्त्वमनर्थकम्&rsquo; (रा० २।७।२५)। <strong>उपस्थितं तत्कालोचितम्।</strong></li>
<li>&lsquo;उपस्थितं प्राञ्जलिना विनीतेन गरुत्मता&rsquo; ( )। <strong>उपस्थितमुपासितमन्वासितं सेवितम्।</strong></li>
<li>&lsquo;यदीदृशैरहं विप्रैरुपस्थेयैरुपस्थितः&rsquo; (रा० )।</li>
<li>&lsquo;तपः श्रुतोपसम्पन्नाः सर्वकामैरुपस्थिताः&rsquo; (भा० वि० १८।२०)। <strong>उपस्थिताः सेविता जुष्टाः समन्विताः। किमुपस्थितं नाम।</strong></li>
<li>&lsquo;अनार्ष इतिकरणः&rsquo; (पा० ६।१।१२९ सूत्रे भाष्ये)।</li>
<li>&lsquo;उपस्थितं सेतिकरणं केवलं तु स्थितं पदम्&rsquo; (ऋ० प्रा० १०।९)। <strong>निगदव्याख्यातम्।</strong></li>
<li>&lsquo;विद्याव्यसनिता नित्यं नित्यं पित्रोरुपस्थितिः&rsquo; (स्कन्द० का० ४।१९।४४)। <strong>उपस्थितिः शुश्रूषा।</strong></li>
<li>&lsquo;प्रतिगृह्येप्सितं दण्डमुपस्थाय च भास्करम्&rsquo; (मनु० २।४८)। <strong>उपस्थाय अभिमुखं स्थित्वा। उपस्थः शेफसि क्रोडे तथा मदनमन्दिर इति विश्वमेदिन्यौ। मातुरुपस्थे सुखं शेते शिशुः। मातुः क्रोडे उत्सङ्गेऽङ्के। उपस्थो योनौ च मेढ्रे चेति कोषः। उपस्थो वक्ष्यमाणयोः (भगशिश्नयोः) इत्यमरश्च।</strong></li>
<li>&lsquo;तस्मिन्निर्मनुजेऽरण्ये पिप्पलोपस्थ आस्थितः&rsquo; (भा० पु० १।६।१६) <strong>उपस्थस्तलम्। अधोभागः।</strong></li>
<li>&lsquo;तं शयानं धरोपस्थे&rsquo; (भा० पु० ७।१३।१२)।</li>
<li>&lsquo;रथोपस्थ उपाविशत्&rsquo; (गीता १।४७)। <strong>उपस्थो मध्यभागः।</strong></li>
<li>&lsquo;प्रावृता उपस्थं कृत्वोपासीदन्&rsquo; (ऐ० ब्रा० ८।९, श० ब्रा० २।४।२।३)।</li>
<li>&lsquo;अनुपस्थकृतः&rsquo; (सत्या० श्रौ० २६।२।३७)। <strong>आकुञ्चितस्य सव्यजानुन उपरि दक्षिणपादप्रक्षेपं कृत्वा यत्सुखेनावस्थानं तदुपस्थकरणमुच्यते।</strong></li>
<li>&lsquo;उपविशेत् समस्तजङ्घोरुरत्निभ्यां जानुभ्यागुपस्थं कृत्वा यथा शकुनिरुत्पतिष्यन्नुपस्थकृतस्त्वेवाश्विनं शंसेत्&rsquo; (शां० गृ० १।६।९)। <strong>इत्युक्तमुपस्थकरणलक्षणम्।</strong></li>
<li>&lsquo;उपतस्थुरुपस्थानम्&rsquo; (रा० २।१५।१)। <strong>उपस्थानमास्थानं यत्र कार्यिणो राजानमुपतिष्ठन्ति।</strong></li>
<li>&lsquo;आह च कौटल्यः&ndash; उपस्थानगतः कार्यार्थिनामद्वारासङ्गं कारयेत्&rsquo; (कौ० अ० १।१९।६)।</li>
<li>&lsquo;उपस्थानमनुज्ञाप्य प्रविवेश निवेशनम्&rsquo; (रा० २।१०।१०)। <strong>उपस्थानं सभा। तात्स्थ्यात् सभ्याः।</strong></li>
<li>&lsquo;उपस्थानगृहैः शुभ्रैर्वलभीभिश्चोपशोभितम्&rsquo; (भा० आदि० १२८।४०)।</li>
<li>&lsquo;पार्थिवै र्बहुभिः कीर्णमुपस्थानं दिदृक्षुभिः।&rsquo; (भा० सभा० ४९।३३)। <strong>उक्तोऽर्थः।</strong></li>
<li>&lsquo;द्विषत उ चैवैतद् भ्रातृव्याय नोपस्थानं करोति&rsquo; (श० ब्रा० १।३।५।१६)। <strong>उपस्थानं न करोति अवकाशं न ददाति।</strong></li>
<li>&lsquo;तत्त्वस्मृतेरूपस्थानात्&rsquo; (याज्ञ० ३।१६०)। <strong>उपस्थानात् संनिधानात्, विद्यमानत्वात्।</strong></li>
<li>&lsquo;कुशान्यवांश्चासनोपस्थानेषु प्रोक्षेत्&rsquo; (पा० गृ० ३।४।९)। <strong>उपस्थानानि देवतास्थानानीति कर्कः।</strong></li>
<li>&lsquo;न च प्रभुत्वरसास्वादिनः परोपस्थाने कृपणजीवितम्&rsquo; (तन्त्रा० ३, उपक्रमे)। <strong>परोपस्थानं परसेवा, परपरिचर्या। प्रियं कर्तुमुपस्थातुं बलिकर्म स्वकर्मजम्।</strong></li>
<li>&lsquo;अभिहर्तुं नृपाः षट्सु पृथग्जात्यैश्च नैगमैः&rsquo; (भा० सभा० १३।१६)॥ <strong>उपस्थातुमुपहर्तुम्।</strong></li>
<li>&lsquo;सवत्सां धेनुं वृषभं च प्रदक्षिणीकृत्योपस्थानं गच्छेत्&rsquo; (कौ० अ० १।१९।२४)। <strong>उपस्थानमास्थानमण्डपम्।</strong></li>
</ul>
<h2 id="सन">स्ना</h2>
<ul>
<li>{उपस्ना}</li>
<li>स्ना (ष्णा शौचे)।</li>
<li>&lsquo;गच्छ मागधिकामानयोपस्नानेन&rsquo; (अवि० ५)।</li>
</ul>
<h2 id="सनह">स्निह्</h2>
<ul>
<li>{उपस्निह्}</li>
<li>स्निह् (ष्णिह स्नेहने चुरादिः)।</li>
<li>&lsquo;केदारस्येव केदारः सोदकस्थ निरूदकः। उपस्नेहेन जीवामि जीवन्तीं यच्छृणोमि ताम्&rsquo; (रा० ६।५।११)॥ <strong>उपस्नेह आर्द्रीकरणं सम्बन्धश्च।</strong></li>
<li>&lsquo;सोपस्नेहतया वनान्तरस्याभितः खलु किष्किन्धया भवितव्यम्&rsquo; (अभि० १)।</li>
</ul>
<h2 id="सपश">स्पृश्</h2>
<ul>
<li>{उपस्पृश्}</li>
<li>स्पृश् (स्पृश संस्पर्शने)।</li>
<li>&lsquo;अमूं द्यां वर्ष्मणोप स्पृशामि&rsquo; (ऋ० १०।१२५।७)। <strong>उपस्पृशामि सम्यक् स्पृशामि आमृशामि।</strong></li>
<li>&lsquo;अद्भि प्राणानुपस्पृशेत्&rsquo; (मनु० ४।१४३) <strong>पाणिगृहीताभिरद्भिश्चक्षुरादीनि करणानि स्पृशेदित्यर्थः।</strong></li>
<li>&lsquo;यत्रास्याप उपस्पृशन्ति अग्नौ ह्यधि भ्रातृव्यं वर्धयेत्&rsquo; (श० ब्रा० १।१।१।२१)। <strong>उपस्पृशन्ति स्पृशन्ति। उपशब्दो नान्तरमर्थे करोति।</strong></li>
<li>&lsquo;स विह्वलाङ्गो जगतीमुपास्पृशत्&rsquo; (भा० शल्य० ५७।६६)।</li>
<li>&lsquo;रक्ष्यमाणश्च तैर्विप्रैर्नहि भूमिमुपास्पृशम्&rsquo; (भा० उ० १८२।१३)। <strong>उक्तोऽर्थः।</strong></li>
<li>&lsquo;नाकारणमुपस्पृशेत् स्त्रियम्&rsquo; (सत्या० श्रौ० २६।२।६७)। <strong>पूर्वेण समोऽर्थः।</strong></li>
<li>&lsquo;…अपि पापकृतो जनान्। नोपस्पृशन्ति वै विघ्ना यमदूताश्च दारुणाः&rsquo; (स्कन्द० का० ४।१९।१२१)॥</li>
<li>&lsquo;वासो यत् पत्नीभिरुतं तन्नः स्योनमुप स्पृशात्&rsquo; (अथर्व० १४।२।५१)।</li>
<li>&lsquo;स्वप्ने क्षवथौ… अप्रयतं च मनुष्यं नीवीं च परिधायाप उपस्पृशेत्&rsquo; (सत्या० श्रौ० २६।५।१३)। <strong>अप उपस्पृशेत्। केषुचित्स्नानं केषुचिदाचमनं केषुचित्स्पर्शनमात्रं (कुर्यात्) यावता प्रयतो मन्यत इति वृत्तिकारः। सारं वचः सूत्रहृदयमुत्तानयति।</strong></li>
<li>&lsquo;पादावुपस्पृश्य शनैः प्रहृष्टो वाक्यमब्रवीत्&rsquo; (भा० अनु० ३०।५४)। <strong>उपस्पृश्य स्पृष्ट्वा।</strong></li>
<li>&lsquo;उपस्पृश्य द्विजो नित्यमन्नमद्यात् समाहितः&rsquo; (मनु० २।५३)। <strong>उपस्पृश्य आचम्य।</strong></li>
<li>&lsquo;श्वोभूते उदकमुपन्पृश्य वाचं विसृजेत्&rsquo; (आप० ध० २।१२।१३)। <strong>उदकमुपस्पृश्य स्नात्वा, अभिषेकं कृत्वा।</strong></li>
<li>&lsquo;उपस्पृश्य मणिकर्णिकायाम्&rsquo; (दशकु० पृ० ९५)। <strong>उक्तोऽर्थः।</strong></li>
<li>&lsquo;नदीमुपस्प्रष्टुमिवावतीर्णः&rsquo; (पञ्चरा० १।१५)। <strong>उपस्प्रष्टुं स्नातुम्।</strong></li>
<li>&lsquo;उपस्प्रष्टुगतश्चाहमपश्यं शयितामिमाम्&rsquo; (भा० आदि० ७२।१३)। <strong>उपस्प्रष्टुमाह्निकजलकार्यं कर्तुमिति नीलकण्ठः।</strong></li>
<li>&lsquo;प्रतिगृह्णात्येनानशक्य उपस्पर्शनम्&rsquo; (का० श्रौ० ५।१०।१७)। <strong>उपस्पर्शनं स्पर्शनम्। एनान् हुतावशिष्टान् पुरोडाशान्।</strong></li>
<li>&lsquo;ब्राह्मणस्य गौरिति पदोपस्पर्शनं वर्जयेत्&rsquo; (आप० ध० १।३१।६)। <strong>उक्तोऽर्थः।</strong></li>
<li>&lsquo;श्वचाण्डालपतितोपस्पर्शने सचैलं स्नातः सद्यः प्रयतो भवति&rsquo; (व० धर्म० २३।३३)।</li>
<li>&lsquo;अवरश्चेद्वर्णः पूर्वं वर्णमुपस्पृशेत्पूर्वो वाऽवरं तत्र तच्छवोक्तमाशौचम्&rsquo; (याज्ञ० मिताक्षरायां ३।१४ इत्यत्रोद्धृतं गौतमीयं वचनम् )। <strong>उपस्पर्शनं निर्हरणमिति मिताक्षरा।</strong></li>
<li>&lsquo;मेधां मह्यमिति पाणिना मार्गं दत्त्वा त्रिषवणमहोरात्रमुदकोपस्पर्शनम्&rsquo; (लौ० गृ० ४।१८)। <strong>उदकोपस्पर्शनं स्नानम्।</strong></li>
<li>&lsquo;उपस्पर्शनषड्भागं लभते पुरुषः सदा&rsquo; (भा० अनु० ६५।१३)। <strong>उपस्पर्शनं दानम्। णिजधिकस्य स्पृशेरयं प्रयोग इति गाः स्पर्शयता घटोघ्नीरिति रघुकारस्य वचनात्प्रतीयते। स भवांस्तूपं न प्रयुङ्क्ते। केवलेन धातुना दानमर्थमर्पयति।</strong></li>
<li>&lsquo;तदुपस्पर्शनं पुण्यं गच्छन्तं… भरद्वाजम्&rsquo; (रा० ५।३।१४)। <strong>उपस्पर्शनं स्नानम्।</strong></li>
<li>&lsquo;व्रतायोपस्पर्शनं स्वासने&rsquo; (का० श्रौ० ७।४।२७)। <strong>उपस्पर्शनमाचमनम्।</strong></li>
<li>&lsquo;अस्मे ता त इन्द्र सन्तु सत्याऽहिंसतीरुपस्पृशः&rsquo; (ऋ० १०।२२।१३)। <strong>उपगम्य स्पृशन्ति उपस्पृशः स्तुतयः।</strong></li>
</ul>
<h2 id="सम">स्मृ</h2>
<ul>
<li>{उपस्मृ}</li>
<li>स्मृ (स्मृ चिन्तायाम्)।</li>
<li>&lsquo;यत्रैव संव्रजन्नन्वाहार्यपचनमुपस्मरेत्&rsquo; (श० ब्रा० २।३।२।४)। <strong>उपस्मरेत् स्मरेत्।</strong></li>
<li>&lsquo;अनेन चैतदुपस्मरति&rsquo; (केनोप० ४।५)। <strong>उक्तोऽर्थः।</strong></li>
</ul>
<h2 id="सर">स्रु</h2>
<ul>
<li>{उपस्रु}</li>
<li>स्रु (स्रु गतौ)।</li>
<li>&lsquo;मेदसः कुल्या उप तान् स्रवन्तु&rsquo; (वा० सं० ३५।२०)। <strong>समीपे वहन्तु, स्यन्दन्ताम्।</strong></li>
<li>&lsquo;पत्न्युदक्या दीक्षारूपाणि निधाय सिकतास्वासीतोपस्रवणात्&rsquo; (का० श्रौ० २५।११।१३ )। <strong>आ उपस्रवणात् आ रजःस्रुतिविरामात्।</strong></li>
</ul>
<h2 id="सवद">स्विद्</h2>
<ul>
<li>{उपस्विद्}</li>
<li>स्विद् (ञिष्विदा गात्रप्रक्षरणे)।</li>
<li>&lsquo;सोपस्वेदेषु भाण्डेषु&rsquo; (भा० आदि० १६।१५)। <strong>ऊष्मवत्स्वित्यर्थः।</strong></li>
</ul>
<h2 id="हन">हन्</h2>
<ul>
<li>{उपहन्}</li>
<li>हन् (हन हिंसागत्योः)।</li>
<li>&lsquo;अथ कश्चिच्छस्त्रे वाऽनुवचने वा प्रमत्त उपहन्यात्&rsquo; (शां० ब्रा० २६।३)। <strong>उपहन्याद् दूषणं कुर्यात्।</strong></li>
<li>&lsquo;अधीयन्नुपहन्यादन्यं विवक्तारमिच्छेत्&rsquo; (ऐ० ब्रा० ३।३५)। <strong>उपहन्याद् वर्णादिलोपरूपमपराधं प्रमादं कुर्यात्।</strong></li>
<li>&lsquo;मशकै र्मक्षिकाभिश्च निलीनैर्नोपहन्यते&rsquo; (व० धर्म० ३।४७)। <strong>उपहन्यते दूष्यते।</strong></li>
<li>&lsquo;पुण्यक्षयानुसन्धानात् पपातोपहताकृतिः&rsquo; (यो० वा० ४।८।१५)। <strong>उपहताकृति र्दूषिताकारः, म्लानाननः।</strong></li>
<li>&lsquo;अपाङ्क्त्योपहता पङ्क्तिः पाठ्यते यै र्द्विजोत्तमैः&rsquo; (मनु० ३।१८३)। <strong>उक्तोऽर्थः।</strong></li>
<li>&lsquo;कपोतश्चेदगारमुपहन्यात्&rsquo; (आश्व० गृ० ३।७।७)। <strong>तुण्डादिभिर्घट्टयेदित्यर्थः। तत्र निषीदेत् तत्र पदं कुर्यादिति तु नारायणः। अयं च शब्दमर्यादया दुर्लभोऽर्थः।</strong></li>
<li>&lsquo;स्वकर्माण्यव्याहताश्चरिष्यन्ति परस्य वा कर्माण्युपहनिष्यन्तीति तदा विगृह्यासीत&rsquo; (कौ० अ० ७।४।६)। <strong>उपहनिष्यन्ति निहनिष्यन्ति विघटयिष्यन्ति।</strong></li>
<li>&lsquo;अथाञ्जलिना पय उपहन्ति&rsquo; (बौ० ध० २।५।८।४)। <strong>उपहन्ति गृह्णाति।</strong></li>
<li>&lsquo;संसारमदिरा सेयमविद्योच्यते बुधैः। अनयोपहतो लोकः कल्याणं नाधिगच्छति&rsquo; (यो० वा० ४।२१।३९-४०)। <strong>उपहतो निघ्नो वशे कृतः।</strong></li>
<li>&lsquo;दैवेनोपहतः पार्थः&rsquo; (भा० द्रोण० १४५।१७)। <strong>उपहतो व्यामोहं गमितः, कश्मलं प्रापितः।</strong></li>
<li>&lsquo;यदा हि चक्षुरादिभिरुपहतं मनो भवति, इन्द्रियं वा तिमिरादिभिः, सौक्ष्म्यादिभिर्बाह्यो वा विषयः&rsquo; (मी० १।१।५ शा० भा०)।</li>
<li>&lsquo;अगमनीयां गत्वा ऽयाज्यं वा याजयित्वा ऽ प्रतिग्राह्यं प्रतिगृह्य चैत्यं यूपं वोपहत्य&rsquo; (आश्व० गृ० ३।५।८)। <strong>उपहत्य स्पृष्ट्वा।</strong></li>
<li>&lsquo;नानुपहत्य भूतानि भोगः संभवति&rsquo; (यो० सू० भा०)। <strong>अनुपहत्य अहिंसित्वा।</strong></li>
<li>&lsquo;तस्याः (पृथिव्याः) उपहत्योदमज्जत्&rsquo; (तै० ब्रा० १।१।३।६)। <strong>उपहत्य कियतीमप्यार्द्रां मृदं पृथक् कृत्वा।</strong></li>
<li>&lsquo;व्रीहीणामुपघाते प्रक्षाल्यावशोषणम् (बौ० ध० १।६।१४।१२)। <strong>उपघातश्चाण्डालादिस्पर्शजन्यमप्रायत्यम्।</strong></li>
<li>&lsquo;स्त्रीणां च प्रेक्षणालम्भमुपघातं परस्य च&rsquo; (मनु० २।१७९)। <strong>उपघातोऽपकारः।</strong></li>
<li>&lsquo;राजदैवोपघातेन पण्ये दोषमुपागते&rsquo; (याज्ञ० २।२५६)। <strong>राजोपघातो राजापराधः।</strong></li>
<li>&lsquo;दैवोपघातो वर्षादिरुपघातको वैरूप्यापादकः। अन्वारब्धाया स्रुवेणोपघातं…जुहुयात्&rsquo; (खा० गृ० १।३।९)।</li>
<li>&lsquo;पाणिना मेक्षणेनाथ स्रुवेणैव तु यद्धविः। हूयते चानुपस्तीर्य उपघातः स उच्यते&rsquo; (गृह्यासं० २।७)॥</li>
</ul>
<h2 id="हस">हस्</h2>
<ul>
<li>{उपहस्}</li>
<li>हस् (हसे हसने)।</li>
<li>&lsquo;परस्य लाघवमापादयितुं यो हासः स उपहासः। अमरगुरुमपि प्रज्ञयोपहसद्भिः&rsquo; (काद०)। <strong>अतिशयानैरित्युपचरितोऽर्थः।</strong></li>
<li>&lsquo;जिह्मोपहसितं तु तत्&rsquo; (अग्निपु० ३४२।१०)। <strong>जिह्मं हसितमुपहसितमित्यर्थः।</strong></li>
<li>&lsquo;न जातलोम्न्योपहासमिच्छेत्&rsquo; (इदं ब्राह्मण आहतम्)। <strong>उपहासो मैथुनम्।</strong></li>
</ul>
<h2 id="ह">हा</h2>
<ul>
<li>{उपहा}</li>
<li>हा (ओहाङ् गतौ)।</li>
<li>&lsquo;उपाजिहीथा न महीतलं यदि&rsquo; (शिशु० १।३७)। <strong>नोपाजिहीथा नागच्छेः, नावतरेः।</strong></li>
</ul>
<h2 id="हस-1">हिंस्</h2>
<ul>
<li>{उपहिंस्}</li>
<li>हिंस् (हिसि हिंसायाम्)।</li>
<li>&lsquo;उपहिंसन्ति चान्योन्यं प्रलुम्पन्ति परस्परम्&rsquo; (मात्स्य पु० १४४।६६)। <strong>उपहिंसन्ति व्यतिहिंसन्ति व्यतिघ्नन्ति, सम्प्रहरन्ते।</strong></li>
</ul>
<h2 id="ह-1">हृ</h2>
<ul>
<li>{उपहृ}</li>
<li>हृ (हृञ् हरणे)।</li>
<li>&lsquo;तस्मात्स्थेयानस्थेयसो नोपहरते&rsquo; (तै० सं० ५।२।६।३२)। <strong>उपहरते उपदां ददाति।</strong></li>
<li>&lsquo;यद्यप्येवं तथापि राजपरिग्रहोऽस्य प्रधानत्वमुपहरति&rsquo; (माल० १)। <strong>उपहरति ददाति अर्पयति।</strong></li>
<li>&lsquo;प्राप्तकर्मा यथान्यायं काले काले ह्युपाहरत्&rsquo; (यो० वा० ६।(२)।२१६।१५)। <strong>उपाहरत्=आचरत्, व्यतनोत्। उपाङावत्रोपसर्गौस्याताम्।</strong></li>
<li>&lsquo;तौ …देवनागयक्षविद्याधरतपस्विनां परं विस्मयमुपजह्रतुः&rsquo; (अवदा० हंसजा०)। <strong>उपजह्रतुः=जनयामासतुः।</strong></li>
<li>&lsquo;निगमकृदुपजह्रे भृङ्गवद् वेदसारम्&rsquo; (भा० पु० )।</li>
<li>&lsquo;बहु वै राजन्यो ऽनृतं करोति उप जाम्यै हरते&rsquo; (तै० ब्रा० १।७।२)। <strong>जायात्वं सम्पादयितुं परस्य गृहमुपेत्य स्त्रियं हरतीत्यर्थः।</strong></li>
<li>&lsquo;अन्यान्येव हवींष्युप वा ह्रियन्ते ऽ प च ह्रियन्ते&rsquo; (श० ब्रा० ११।१।६।३५)। <strong>उपह्रियन्ते ऽतिरिच्यन्ते। अपह्रियन्ते ऽपकृष्यन्ते न्यूनी भवन्ति।</strong></li>
<li>&lsquo;धूपवल्युपहारांश्च भक्ष्यांश्चोपहारयेत्&rsquo; (सुश्रुत० सूत्र० १९।२१)। <strong>उपहारयेत् दापयेत्।</strong></li>
<li>&lsquo;उपहृतपशू रुद्रः&rsquo; (पा० २।२।२४ सूत्रे वृत्तौ)। <strong>उपहृतः पशुर्यस्मै, बलिरिति दत्तः।</strong></li>
<li>&lsquo;शस्त्राशनिविषोपमा भवन्त्यज्ञैरुपहृताः&rsquo; (ओषधयः) (सुश्रुत० १।३।१९)। <strong>(उपतप्ताय) दत्ताः।</strong></li>
<li>&lsquo;संस्कर्ता चोपहर्ता च&rsquo; (मनु० ५।५१)। <strong>उपहर्ता परिवेष्टा, परिवेषकः।</strong></li>
<li>&lsquo;अहो परिभवोपहारिणो विनिपाताः&rsquo; (माल० ५)। <strong>परिभवं तिरस्कारमुपहरन्त्यर्पयन्तीत्येवंशीलाः।</strong></li>
<li>&lsquo;रत्नपुष्पोपहारेण छायामानर्च पादयोः&rsquo; (रघु० ४।८४)। <strong>उपहारः समर्पणम्।</strong></li>
</ul>
<h2 id="हव">ह्वृ</h2>
<ul>
<li>{उपह्वृ}</li>
<li>ह्वृ (ह्वृ कौटिल्ये)।</li>
<li>&lsquo;मुहुराहूयमानोपि नायातोऽयमुपह्वरे&rsquo; (शि० भा० १५।१०)। <strong>उपह्वरे ऽन्तिके। तथा चामरः पठति– रहोन्तिकमुपह्वरे।</strong></li>
</ul>
<h2 id="हव-1">ह्वे</h2>
<ul>
<li>{उपह्वे}</li>
<li>ह्वे (ह्वेञ् स्पर्धायां शब्दे च)।</li>
<li>&lsquo;उपास्मान् वाचस्पति र्ह्वयताम्&rsquo; (अथर्व० १।१।४)। <strong>उपह्वयतां तत्फलप्राप्तिमभ्यनुजानातु। उपपूर्वो ह्वयतिरभ्यनुज्ञाने वर्तते। यथा उपहूत उप ह्वयस्व इति सोमभक्षणानुज्ञानमन्त्रे इति सायणः।</strong></li>
<li>&lsquo;उपहूत उपहवं ते ऽ शीय&rsquo; (तै० सं० १।६।३।१)। <strong>उपहवो ऽनुज्ञा।</strong></li>
<li>&lsquo;अनुज्ञास्वीकाराय यत्प्रार्थनं तद् उपहव इत्युच्यते इति गृहानुपह्वयामहे&rsquo; (अथर्व० ७।६२।३) <strong>इत्यत्र सायणः।</strong></li>
<li>&lsquo;नानुपहूतेन सोमः पातव्यः&rsquo; (काठक सं० ११।१)। <strong>अनुपहूतोऽननुज्ञातः।</strong></li>
<li>&lsquo;उपहूतो वाचस्पतिः&rsquo; (अथर्व० १।१।४)। <strong>उपहूतः समीपमाहूतः।</strong></li>
</ul>

  </div>
</article>


        

        



    <aside class="card border noPrint" id="section-tree-item-koshaH_upasargArtha-chandrikA_212_upa_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/sanskrit/koshaH/upasargArtha-chandrikA/212_upa/">२१२ उप </a>
            <a data-toggle="collapse" href="#section-tree-item-body-koshaH_upasargArtha-chandrikA_212_upa_md" role="button" aria-expanded="false" aria-controls="section-tree-item-body-koshaH_upasargArtha-chandrikA_212_upa_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-koshaH_upasargArtha-chandrikA_212_upa_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१२ उप</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/sanskrit/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/sanskrit/actions/workflows/build.yml"><img src="https://github.com/vishvAsa/sanskrit/actions/workflows/build.yml/badge.svg"> Built </a> on 2026 Feb 5 11:08:52 UTC. (<a href="http://google.com/search?q=11%3a08%3a52%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
