<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कृते विश्वासटिप्पन्यः  | १८० प्रति</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/sanskrit/koshaH/upasargArtha-chandrikA/180_prati/" rel="alternate" type="application/rss+xml" title="संस्कृते विश्वासटिप्पन्यः" />
    <link href="/sanskrit/koshaH/upasargArtha-chandrikA/180_prati/" rel="feed" type="application/rss+xml" title="संस्कृते विश्वासटिप्पन्यः" />

    <meta property="og:url" content="https://vishvAsa.github.io/sanskrit/koshaH/upasargArtha-chandrikA/180_prati/">
  <meta property="og:site_name" content="संस्कृते विश्वासटिप्पन्यः">
  <meta property="og:title" content="१८० प्रति">
  <meta property="og:description" content="अञ्च् {प्रत्यञ्च्} अञ्च् (अञ्चु गतिपूजनयोः)। ‘प्रत्यङ् नः सुमना भव’ (अथर्व० ३।२०।२, ऋ० १०।१४१।१)। अस्मान्प्रत्यञ्चन्, अस्मदभिमुखं गच्छन्। ‘जहि प्रतीचो अनूचः पराचः’ (अथर्व० ३।१।४)। प्रतीचः प्रतिमुखमागच्छतः। पराचः पराङ्मुखं गच्छतः। ‘ऋतव: सर्वे पराञ्चः सर्वे प्रत्यञ्चः’ (श० ब्रा० १२।८।२।३५)। प्रत्यञ्चः परावृत्ताः, अभिमुखगामिनः। अञ्ज् {प्रत्यञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘प्रत्यनक्त्त्यवदानानि’ (श० ब्रा० ५।१।३।६)। ‘नराशंसः प्रति धामान्यञ्जन्’ (ऋ० २।३।२)। ‘स्रुवेण कपालानि प्रत्यज्य’ (आप० श्रौ० २।३।११।३)। कपालानि प्रत्येकम् अङ्क्त्वा म्रक्षयित्वा। अर्च् {प्रत्यर्च्} अर्च् (अर्च पूजायाम्, वेदे दीप्तावपि)। ‘अग्ने यत्तेऽर्चिस्तेन तम्प्रत्यर्च योऽस्मान् द्वेष्टि’ (अथर्व० २।१९।३)। तं प्रत्यर्च तं दग्धुं दीप्यस्वेत्यर्थः। ‘स्त्रियश्च तां प्रत्यर्चयामासुः’ (भा०)। पूजिताः सत्यः प्रत्यपूजयन्। अर्थ् {प्रत्यर्थ्} अर्थ् (अर्थ उपयाच्ञायाम्)। ‘प्रत्यर्थयत राघवम्’ (भट्टि० ६।२५)। प्रत्यर्थिनं कुरुतेति जयमङ्गला। तत्करोति तदाचष्ट इति णिच्। अर्थयतेस्तु नित्यमात्मनेपदित्वात्प्रत्यर्थयध्वमिति स्यात्। आश्चर्यं मृगपोतः केसरिकिशोरकं प्रत्यर्थयिष्यते। अभियास्यति, आक्रमिष्यतीत्यर्थः। ‘बहुप्रत्यर्थिकं ह्येतद्राज्यं नाम कुरूद्वह’ (भा० आश्रम० ३६।१२)। प्रत्यर्थी विरोधी। विरोधिबहुलमित्यर्थः। ‘निर्वेदप्रत्यर्थिनी खलु प्रार्थना’ (मध्यम० १)। वैराग्यविरोधिनी, औदासीन्याननुरूपा। ‘अपराङ्मुखतार्थिभ्यः प्रत्यर्थिभ्यो विशेषतः’ (स्कन्द० पु० का० ४।१९।४३)। प्रत्यर्थिनः परिपन्थिनो द्विषन्तः। ‘अहो सुखप्रत्यर्थिता दैवस्य’ (विक्रम० ६)। सुखविरोधितेत्यर्थः। अस् {प्रत्यस्} अस् (असु क्षेपे)। ‘अन्तकमु तर्हि पश्चात् प्रत्यस्येत्’ (श० ब्रा० ३।२।१।४)। ‘मुखे प्रथमं प्रत्यस्यति’ (श० ब्रा० ३।२।१।४)। ‘तं प्रत्यस्यामि मृत्यवे’ (अथर्व० ६।३६।३)। प्रत्यस्यामि प्रतिक्षिपामि, अग्रतः क्षिपामि। ‘तस्मा अश्वं प्रत्यास्यत्’ (तै० सं० ५।७।१०।४०)। प्रातिकूल्येनाग्रतः क्षिप्तवान्। अश्वेन प्रतिरुद्धवान् इत्यर्थः। शार्दूलचर्मणो जघनार्धे। ‘सीसं निहितं भवति तत्पदा प्रत्यस्यति’ (श० ब्रा० ५।४।१।९)। प्रत्यस्यति आहन्ति प्रहरति, ताडयति। ‘प्रत्यस्तरूपां भावेषु क्रियेति प्रतिजानते’ (वा० प० ३।८।२४)। प्रत्यस्ताऽध्यारोपिता। इ {प्रती} इ (इण गतौ)। ‘असन्तप्तं तु यद् दारु (वंशादि ऋजूकृतम्) प्रत्येति प्रकृतिं पुनः’ (भा० शां० १०२।३१)। प्रत्येति प्रतिगच्छति अभ्येति। ‘प्रतीयाय गुरोः सकाशम्’ (रघु० ५।३५)। प्रतीयाय प्रतिनिववृते। ‘यत्तन्निः सत्तासत्तं…प्रधानं प्रतियन्ति’ (यो० सू० २।१९ भाष्ये)। प्रतियन्ति अपियन्ति, अभिसंविशन्ति। ‘अग्निर्नः शत्रून्प्रत्येतु’ (अथर्व० ३।१।१)। प्रत्यनीकः सन् यातु, अभिमुखं प्रातिभट्येन गच्छतु। ‘अनिशं चिन्तयानोपि यः प्रतीयाद्रथेन तम्’ (भा० उ० ५२।२)। ‘तेन (कवचेन) मामद्य संयुक्तं रथस्थमिह संयुगे। प्रतीयात् कोऽद्य मामाजौ साक्षादपि पुरन्दरः’ (रा० ६।९२।२९)॥ ‘सहसैन्यानहं तांश्च प्रतीयां रणमूर्धनि’ (भा० उ० १७२।१३)। ‘यः प्रतीयाद्रणे द्रोणं यावद् गच्छामि पाण्डवम्’ (भा० द्रोण० १११।२७)। ‘कृष्णपार्थौ जिघांसन्तः प्रतीयुर्विविधायुधाः’ (भा० आदि० २२७।५९)। अत्र सर्वत्रोदितचर एवार्थः। ‘सैषाऽन्वारम्भणीयायाः स्थानं प्रत्येति’ (भा० श्रौ० ८।१।५)। स्थानं प्रत्येति पदमापद्यते। ‘कलहंसमालाः प्रतीयिरे श्रोत्रसुखैर्निनादः’ (भट्टि० २।१८)। प्रतीयिरे जज्ञिरेऽनुममिरे, ज्ञप्ता अनुमिताः, उन्नीताः। ‘उच्चावचा जनपदधर्मा ग्रामधर्माश्च, तान् विवाहे प्रतीयात्’ (आश्व० गृ० १।७)। प्रतीयात् निश्चिनुयात्, परिचिनुयात्, व्यवस्येत्। ‘तं मोपयातं प्रतियन्तु विप्राः’ (भा० पु० १।१९।१५)। प्रतियन्तु विदाङ्कुर्वन्तु। भवतु। ‘प्रतीमस्तावत्’ (प्र० च०)। तत्त्वतो विजानामेत्यर्थः। ‘कः प्रत्येति सैवेयमिति’ (उत्तर० ४)। ‘प्रत्येतु कस्तद् भुवि’ (उत्तर०)। कः श्रद्दध्यादित्यर्थः। ‘ततः परशुरामस्य न प्रतीमः पराभवम्’ (महा० च० २।१४)। ‘किं वक्ष्ये तत्र लोकश्च प्रत्येष्यति कथं मम’ (कथा० २९।९७)। उक्तोऽर्थः। ‘विभाषोपपदेन प्रतीयमाने’ (पा० १।३।७७)। प्रतीयमाने द्योतिते सति। ‘प्रतियन्तं चिदेनसः’ (ऋ० ८।६७।१७)। प्रतिगच्छन्तम्। ‘बलवत्तु दूयमानं प्रत्याययतीव मां हृदयम्’ (शा० ५।३१)। विश्वासयति। ‘प्रत्याय्यन्ते ते च तदानीं परलोकम्’ (अवदा० जा० १९)। श्रद्धाप्यन्त इत्यर्थः। ‘तं प्रतीतं स्वधर्मेण ब्रह्मदायहरं पितुः’ (मनु० ३।३)। प्रतीतं ख्यातम्। ‘सोऽयं वटः श्याम इति प्रतीतः’ (रघु० १३।५३)। ‘ततः प्रतीतं प्लवतां वरिष्ठम्’ (रा० ४।६५।३५)। उक्तोऽर्थः। ‘तथापि नेच्छेयमिति प्रतीतः’ (भा० आश्व० ९।२३)। प्रतीतः कृतनिश्चयः। ‘भरतश्चेत्प्रतीतः स्याद्राज्यं प्राप्यैतदव्ययम्’ (रा० २।४२।९)। प्रतीतः सन्तुष्टः। ‘पतिः प्रतीतः प्रसवोन्मुखीं प्रियां ददर्श…’ (रघु० ३।१२)॥ प्रतीतः प्रसन्नः प्रमुदितः। ‘भव इव षण्मुखजन्मना प्रतीतः’ (बुद्ध० १।९४)। ‘एवं राजर्षयः सर्वे प्रतीता रघुनन्दन’ (रा० २।१०७।१४)। प्रतीताः प्रेताः। प्रतिशब्दोऽस्थाने, न विवक्षितमर्थमुपकरोति। ‘सुहिता एतां रात्रिं वसन्ति प्रतीता अनवर्तिमुखिनः’ (भा० श्रौ० ८।१३।२०)। प्रतीताः समिताः संगताः। प्रतिशब्दः प्रातिमुख्यमाह, तेन च सामीप्यं संनिकर्षो लक्ष्यते। अनवर्तिमुखिनो दारिद्र्येऽऽसंलपन्तः। अवर्तिर्दारिद्र्यम्। ‘अप्रतीतो जयति सं धनानि’ (ऋ० ४।५०।९, ऐ० ब्रा० ८।२६)। शत्रुभिरितः प्राप्तः प्रतीतः, तद्विपरीतोऽप्रतीत इति सायणः। अप्रत्यृतोऽपराङ्मुख इति वयम्। अत्रार्थे न किञ्चिद् उपस्करणीयं भवतीति गुणः। ‘यौ पत्येते अप्रतीतौ सहोभिः’ (अथर्व० ७।२५।१)। अप्रतिरुद्धाविति सायणः। अयमप्यप्रसिद्धोऽर्थः। प्रतिपूर्व एतिर्न क्वचिद्रोधने दृष्टः। तस्मादस्मदुक्तपूर्व एवार्थः श्रेयान्। ‘ते प्रजापतिं पितरं प्रतीत्योचुः’ (श० ब्रा० २।२।४।१६)। प्रतीत्य तत्सकाशमित्वा, तमुपेत्य। ‘ऊतीः कुर्वाणो यत्पृथिवीमचरो गुहाकारमाखुरूपं प्रतीत्य’ (आप० श्रौ० ५।१।१।७)। प्रतीत्य प्राप्य परिगृह्य आस्थाय। हेतून्प्रत्ययान् प्रतीत्य समाश्रित्य यः स्कन्धादीनां समुत्पादः स प्रतीत्यसमुत्पादः। ‘न मुग्धे प्रत्येतुं प्रभवति गतः कालहरिणः’ (का० प्र० ७।३२७)। प्रत्येतुं प्रतिनिवर्तितुम्। ‘तत्प्रत्याययितव्योऽसौ (प्राणः) क्रमेणारण्यहस्तिवत्’ (स्कन्द० पु० का० ४।४१।८०)। प्रत्याययितव्यो लालयितव्यः, क्रमेण संनियाम्यः। ‘मूढः परप्रत्ययनेयबुद्धिः’ (माल० १।२)। प्रत्ययो विश्वासः। ‘साधुकामश्च स्पृहयेन्नायतिं प्रत्ययेषु च’ (भा० शां० २२०।११)। प्रत्ययाः सुखदुःखानुभवाः। ‘अपेक्षते प्रत्ययमुत्तमं त्वाम्’ (कु० ३।८)। प्रत्ययः कारणम्। ‘एवं परतो धर्मश्रवणं सम्यग्दृष्ट्युत्पादप्रत्ययो भवति’ (अवदा० जा० २९)। उक्तोऽर्थः। ‘राजप्रत्ययाः प्रजाः’ (अमरोद्घाटने स्वामी)। राजाधीना इत्यर्थः। ‘अथाब्रवीन्मघवा प्रत्ययं स्वम्’ (भा० अनु० ९४।४३)। प्रत्ययोऽभिप्रायः। ‘लोकवीरौ महेष्वासौ त्यक्तात्मानौ च भारत। प्रत्ययं परिरक्षन्तौ महत्कर्म करिष्यतः’ (भा० उ० १७०।१४)॥ प्रत्ययः शपथः। ‘प्रत्यायनं विवादं मन्यमाना दुराशयाः’ (कथा० ७४।१६०)। प्रत्यायनं प्रत्ययस्य विश्वासस्योत्पादनम्। ‘एकदा पाण्डवान्द्रष्टुं प्रतीतान्पुरुषोत्तमः’ (भा० पु० १०।५८।१)। प्रतीतान् प्रकटान् अज्ञातवासान्निर्गत्य सर्वत्र प्रकाशान्। ‘नैनमेते रश्मयः प्रत्याययन्ति’ (छां० उ० ५।५।२)। न परावर्तयन्ति। अप्रतिरोधका भवन्तीत्यर्थः। इष् {प्रतीष्} इष् (इष इच्छायाम्, इष गतौ)। ‘असत्यसन्धस्य सतश्चलस्यास्थिरचेतसः। नैव देवा न पितरः प्रतीच्छन्तीति नः श्रुतम्’ (रा० २।१०९।१८)॥ प्रतीच्छन्ति परिगृह्णन्ति, अभ्युपयन्ति। ‘तदहं किञ्चिद् भवतः प्रार्थये यदि प्रतीच्छसि’ (तन्त्रा० १।१२)। प्रतीच्छसि अभ्युपैषि। बाढं करिष्यामीति चेत्प्रतिजानीष इत्यर्थः। ‘गोणीं जनेन स्म निघातुमुद्धृतामनुक्षणं नोक्षतरः प्रतीच्छति’ (शिशु० १२।१०)। न प्रतीच्छति नाङ्गी करोति। उक्षतरो वृद्धोक्षः। पा० ५।३।९१ सूत्रेण तनुत्वे द्योत्ये स्वार्थिकः ष्टरच्। ‘भक्ष्यान् द्विजेन्द्रैरपि सम्प्रदत्तान्नैव प्रतीच्छन्ति विभोर्भयेन’ (वाम० पु० ९१।३)। उक्तोऽर्थः। ‘उष्णार्तो हि नरो यद्वज्जलधाराः प्रतीच्छति’ (भा० भीष्म० ११७।२४)। प्रतीच्छति ग्रहीतुमिच्छति। ‘हन्त गृह्ण प्रतीच्छेति तावुभौ योधसत्तमौ’ (हरि० २।७३।४४)। गृह्ण गृहाण। प्रतीच्छ देहि। प्रहारमिति शेषः। ‘प्रतीच्छ मत्कृतं धर्मं यदि ते मय्यनुग्रहः’ (भा० शां० १९९।८३)। प्रतीच्छ गृहाण। ‘प्रतीच्छत्या शोकीं किसलयपरावृत्तिमधरः’ (भोजप्र० १।७२)। प्रतीच्छति गृह्णाति आदत्ते। ‘अत्रागत्य स्ववासांसि प्रतीच्छन्तु शुचिस्मिताः’ (भा० पु० १०।२२।१६)। स्वस्यैवार्थस्य प्रत्यादित्सा प्रतीच्छाशब्दार्थः। ‘एष उपहाररमणीयतया माधवीमण्डपः स्वागतेनेव नौ प्रतीच्छति’ (शा० ६)। प्रतीच्छति प्रतिगृह्णाति सभाजयति। ‘एष खलु त्वां प्रतीच्छति’ (विक्रम० २)। उक्तोऽर्थः। ‘अथाऽन्येषु प्रतीच्छामि’ (आप० ध० १।८।२२।६)। प्रतीच्छामि अन्विष्यामि, आप्तुमीहे। ‘गदा शक्रजिता जिघ्ये तां प्रतीयेष वालिजः’ (भट्टि० १४।३६)। प्रतीयेष प्रतिजग्राह रुरोध। जिघ्य इति हिनोतेरनुपसृष्टस्य कर्मणि लिटि रूपम्। लोके केवलस्य हिनोतेः प्रयोगो दुर्लभ इति मतं नः। ‘अथ प्रवृत्तिरागच्छेत् प्रतीच्छेत् समात्रयम्’ (कृत्यकल्पतरौ द्वितीये सम्पुटे पृ० ५९ कात्यायनीयं वचनमित्युद्धृतम्)। प्रतीच्छेत् प्रतीक्षेत। ‘तेन पापानुबन्धेन वचनं न प्रतीच्छता’ (रा० १।३३।४)। न प्रतीच्छता न स्वीकुर्वता, न गृह्णता, नानुतिष्ठता, नानुविदधता। ‘स तद्बाणमयं वर्षमश्मवर्षमिवाचलः। प्रतीच्छन् पाण्डुदायादः’ (भा० द्रोण० १२७।६५)॥ प्रतीच्छन् प्रतिगृह्णन्, रुन्धानः। ‘ततः शरसहस्राणि प्रतीच्छन्तौ रणेषिणौ’ (हरि० २।४३।३३)। उक्तोऽर्थः। ‘सतो बन्धुमसति निरविन्दन् हृदि प्रतीष्या कवयो मनीषा’ (ऋ० १०।१२९।४)। प्रतीष्या प्रतीष्य अन्विष्य। सांहितिको दीर्घः। ‘देवस्य शासनं प्रतीष्य’ (शा० ६)। प्रतीष्य स्वीकृत्य, अनुमत्य। ‘सत्कारो नाम सत्कारेण प्रतीष्टः प्रीतिं जनयति’ (स्वप्न० ४)। ई {प्रती} ई (ईङ् गतौ)। ‘प्रतीयन्ते न नीतिज्ञा कृतावज्ञस्य वैरिणः’ (कथा० ६२।१०३)। प्रतीयन्ते विश्वसन्ति श्रद्दधते, प्रतियन्ति। ‘कुशलः प्रतिपत्ता तामग्रथार्थां प्रतीयते’ (वा० प० २।३१९)। प्रतीयते बुध्यते मन्यते जानाति। ईक्ष् {प्रतिईक्ष्} ईक्ष् (ईक्ष दर्शने)। ‘मित्रस्य त्वा चक्षुषा प्रतीक्षे’ (आप० श्रौ० १।१३१)। प्रतीक्षे ईक्षे पश्यामि। ‘तत् (मधु) प्रतीक्षते’ (अग्नि० गृ० १।४)। मधुनि दृशं पातयतीत्यर्थः। ‘प्रतीक्षन्ते श्वशुरो देवरश्च’ (अथर्व० १४।१।३९)। ‘प्राशित्रं प्रतीक्षते’ (का० श्रौ० २।२।१५)। ‘मधुपर्कमाह्रियमाणं प्रतीक्षते’ (वा० गृ० ११।५)। ‘गार्हपत्यं प्रतीक्षते’ (तै० ब्रा० २।१।४।३)। उक्तोऽर्थः। ‘किं न प्रतीक्षसेऽस्माकं गृहान्बलिभुजो यथा’ (भा० पु० ९।१८।१६)। न प्रतीक्षसे न ध्यायसि, नोपास्से, न सेवसे। ‘तत्र मे कारणं भाति कौन्तेयो यत्प्रतीक्षते’ (भा० वि० २१।२)। प्रतीक्षते तदेव सूचयन्मामवेक्षतेऽवहितमीक्षते। कारणं प्राकट्यं मा भूदिति हेतुः। ‘संवत्सरं प्रतीक्षेत द्विषन्तीं योषितं पतिः’ (मनु० ९।७७)। प्रतीक्षेत उदासीनवदीक्षेत। सहेतेत्यर्थः। ‘प्रतीक्षमाणोऽभिजनं तदार्तमनार्तरूपः प्रहसन्निवाथ’ (रा० २।३३।२९)। प्रतीक्षमाणः प्रेक्षमाणः। ‘कस्य न प्रतीक्ष्यो मुनिभावः’ (हर्ष० उच्छ्वासे ८)। ‘तथासीनं च त्रिभुवनप्रतीक्ष्यं मनुदक्षचाक्षुषप्रभृतथः प्रजापतयः सिषेविरे’ (हर्ष०)। ‘भक्तिः प्रतीक्ष्येषु कूलोचिता ते’ (रघु० ५।१४)। प्रतीक्ष्य आदृत्यः संभावनीयः पूज्यः। ‘प्रतीक्ष्यं तत् प्रतीक्ष्यायै पितृष्वस्रे प्रतिश्रुतम्’ (शिशु० २।१०८)। प्रतीक्ष्यं परिपाल्यं रक्ष्यम्, प्रत्यवेक्षणीयम्। ‘न त्वां हत्वा प्रदास्यामि क्रव्याद्भ्यो मद्रकाधम। मित्रप्रतीक्षया शल्य धृतराष्ट्रस्य चोभयोः’ (भा० कर्ण० ४०।५३)॥ प्रतीक्षाऽऽदरः। ‘निकारा मनुजश्रेष्ठ पाण्डवैस्त्वत्प्रतीक्षया। अनुभूताः…’ (भा० उ० १५९।११)॥ अनुभूताः सोढाः। ‘निकारो निकृतिप्रज्ञैः पाण्डवैस्त्वत्प्रतीक्षया। अनुभूत: ’ (भा० भीष्म० १५।४)। त्वत्प्रतीक्षया त्वयि समादरेण। ‘तस्यारण्येनैवात ऊर्ध्वं होमो वृत्तिः प्रतीक्षाऽऽच्छादनं च’ (आप० ध० २।९।२२।१७)। प्रतीक्षाऽतिथिपूजा। ‘घोषा द्वैतवने सर्वे त्वत्प्रतीक्षा नराधिप’ (भा० वन० २२९।१९)। त्वत्प्रतीक्षास्त्वां प्रतीक्षमाणाः प्रतिपालयन्तः। ‘तत्प्रत्ययमुदकमुत्सिच्याप्रतीक्षा ग्राममेत्य’ (आप० ध० २।६।१५।९)। प्रतीक्षा प्रतिनिवृत्य ईक्षणम्, पृष्ठतो विलोकनम्। अप्रतीक्षा अविद्यमानप्रतीक्षाः, पृष्ठतोऽनवलोकयन्तः, अपराङ्मुखीभूताः। ‘अहं चाप्रतीक्षमेव सङ्ग्रामभूमिमागतः’ (महावीर० पृ० २०३, निर्णय०)। इदं क्रियाविशेषणम्। अपराङ्मुखीभूयेत्यर्थः। ‘अप्रतीक्षमायन्ति’ (तै० ब्रा० १।६।५)। उक्तोऽर्थः। ‘प्रतीक्षायै कुमारीम्’ (तै० ब्रा० ३।४।१।१९)। प्रतीक्षा संभावनाऽऽशास्यम्। ‘कुम्भकर्णं प्रतीक्ष्यैव हरयोद्य प्रदुद्रुवुः’ (रा० ६।६।३१)। प्रतीक्ष्य अभिमुखे वीक्ष्य। ईड् {प्रतीड्} ईड् (ईड स्तुतौ)। ‘प्रति त्वा स्तोमैरीडते वसिष्ठाः’ (ऋ० ७।७६।६)। उष् {प्रत्युष्} उष् (उष दाहे)। ‘स त्वमग्ने प्रतीकेन प्रत्योष यातुधान्यः’ (ऋ० १०।११८।८, तै० सं० २।५।१२।४)। प्रत्योष प्रतिमुखं प्रत्येकं वा दह। यातुधान्यः यातुधानीः। ‘प्रति तमोष यः प्रत्युष्यः’ (श० ब्रा० १।९।३।२)। प्रत्योष=ओष। सद्यो वा दहेत्यर्थः। ‘प्रत्युष्टं रक्षः प्रत्युष्टा अरातयः’ (वा० सं० १।७)। प्रत्युष्टं=प्रत्युषितम्। प्रविज्ञाय उषितं दग्धमिति उवटः। प्रत्युष्टाः प्रत्येकं दग्धा इति च सः। उभयत्रार्थाभेद एव तु युक्तः। ऊह् {प्रत्यूह्} ऊह् (ऊह वितर्के)। ‘विद्युद्भवन्ती प्रति वव्रिमौहत’ (ऋ० १।१६४।२९)। प्रत्यौहत व्यवादधात्, आच्छादयत्, तिरोधत्त, उपसमहरत्, अपाकरोत्। वव्रिं रूपम्। ‘प्रत्यौहन्मृत्युममृतेन साकम्’ (अथर्व० ५।२८।८)। ‘प्रत्यौहतामश्विना मृत्युमस्मत्’ (वा० सं० २७।९, अथर्व० ७।५५।१)। उक्तोऽर्थः। ‘प्रत्यूहेन्नाग्निषु क्रियाः’ (मनु० ५।८४)। अग्निहोत्रहोमान्न विघातयेदित्यर्थः। तत्र प्रत्यूहमन्तरायं न कुर्यादिति यावत्। ‘पशून्देवताभ्यः प्रत्यौहत’ (श० ब्रा० १०।६।५।८)। प्रत्यौहत समार्पयत् पशून्देवतासादकरोत्। ‘स प्रत्यूढानङ्गारान् प्रत्यूहेत्’ (शां० ब्रा० २।१)। प्रत्यूहेत्=व्यूहेत्, विविक्ततया विस्तारेण रचयेत्। ‘न पास्ये न च भोक्ष्ये प्रत्यूढं मम भोजनम्’ (रा० ५।३१।१४)। प्रत्यूढमनादरेण पराकृतं त्यक्तम्। ‘एवमेवेमाः प्रजा अहरहर्गच्छन्त्य एतं ब्रह्मलोकं न विदन्त्यनृतेन हि प्रत्यूढाः’ (छां० ८।३।२)। प्रत्यूढा विपरीतं नीताः। ‘इतीन्द्रदूत्याः प्रतिवाचमर्धे प्रत्युह्य सैषाऽभिदधे वयस्याः’ (नै० ६।१०१)। प्रत्युह्य विहत्य, प्रतिबध्य, विच्छिद्य। ‘अहत्वा समरे कृष्णमप्रत्यूह्य च रुक्मिणीम्’ (भा० पु० १०।५४।२०)। अप्रत्यूह्य अप्रत्यावर्त्य। अप्रतिहत्येति त्वक्षरार्थः। ऋ {प्रत्यृ} ऋ (ऋ गतिप्रापणयोः)। ‘अनर्वाऽप्रत्यृतोऽन्यस्मिन्’ (नि० ६।२३।४)। प्रत्यृत आश्रितः (इति दुर्गः)। ‘अरणी प्रत्यृत एने अग्निः’ (नि० ५।१०।१)। प्रत्यृतः प्रतिगतोन्तर्निविष्टः। काश् {प्रतिकाश् } काश् (काशृ दीप्तौ)। निभसंकाशनीकाशप्रतीकाशोपमादय इति सदृशपर्यायान्पठत्यमरः। कूज् {प्रतिकूज्} कूज् (कुज अव्यक्ते शब्दे)। ‘एष क्रोशति दात्यूहस्तं शिखी प्रतिकूजति’ (रा० २।५६।९)। प्रतिकूजति दात्यूहं स्पर्धमानः कूजति। कृ {प्रतिकृ} कृ (डुकृञ् करणे)। ‘इत्येवमग्निविषसर्पेभ्यः प्रतिकुर्वीत’ (कौ० अ० १।२०।९)। अग्न्यादीनां प्रतिविधानं कुर्यादित्यर्थः। ‘न तं पश्यामि लोकेस्मिन्कृते प्रतिकरोति यः। सर्वस्य हि कृतार्थस्य मतिरन्या प्रवर्तते’ (भा०)॥ कृते उपकृते प्रतिकरोति प्रत्युपकारं करोति। ‘मयास्योपकृतं पूर्वमयं प्रतिकरिष्यति’ (का० नी० सा० ९।११)। ‘पूर्वं कृतार्थो मित्राणां न तत् प्रतिकरोति यः। कृतघ्नः सर्वभूतानां वध्यः प्लवगेश्वर’ (रा० ३।३४।१०)॥ ‘कृतं न प्रतिकुर्याद्यः पुरुषाणां स दूषकः’ (रा० ४।३८।२८)। उक्तोऽर्थः। ‘कृतार्थः पूर्वमार्येण नार्थं प्रतिचिकीर्षति’ (रा० ४।३४।२०)। प्रत्युपकर्तुं नेच्छति। ‘वैरं प्रतिकुरुष्वेह तस्मिन्’ (रा० ३।३८।२२)। प्रतिनिर्यातयेत्यर्थः। ‘व्याधिमिच्छामि ते ज्ञातुं प्रतिकुर्यां हि तत्र वै’ (भा० आदि० ४०२७)। प्रतिकुर्याम् उपचरेयम् चिकित्सेयम् भैषज्यं कुर्याम्। ‘पाण्डवा अपि तत्सर्वं प्रतिचक्रुर्यथागतम्’ (भा० आदि० १४१।२२)। प्रतिचक्रुः= अपाकुर्वन्, न्यवारयन्, अपौहन्त प्रत्यघ्नन्। ‘नास्य प्रत्यकरोद्वीर्यं विक्लवेनान्तरात्मना’ (रा० ६।८८।३४)। उक्तोऽर्थः। ‘संक्रमध्वजयष्टीनां प्रतिमानां च भेदकः। प्रतिकुर्याच्च तत्सर्वम्…’ (मनु० ९।२८५)॥ प्रतिकुर्यात् प्रसाधयेत, समादध्यात्, पुनर्नवाः कुर्यात्। ‘पुर इमाल्ँलोकान् प्रतिकरवामहा इति’ (ऐ० ब्रा० १।२३)। असुराणां प्रतिकूलानि सम्पादयाम इति सायणः। ‘अनायतना ह वै स्मः, तस्मात्पराजयामहा इति एतास्ताः प्रत्यकुर्वत हविर्धानं दिव आग्नीध्रमन्तरिक्षात् सदः पृथिव्याः’ (गो० ब्रा० उ० २।७)। प्रत्यकुर्वत विरोधायाकुर्वत निरमिमत। ‘भीष्मे प्रतिचिकीर्षामि’ (भा० उ० १८७।६)। भीष्माय वैरं निर्यातयितुमिच्छामीत्यर्थः। ‘कृते प्रतिकरिष्यन्तः केशवस्यार्जुनस्य च’ (भा० द्रोण० १०४।१८)। प्रतिकर्तुकामाः प्रत्यपकारबुद्धयः। ‘वयं च मन्युना दग्धा वैरं प्रतिचिकीर्षवः’ (भा० स्वर्गा० १।२१)। वैरं निर्यातयितुमिच्छन्त इत्यर्थः। ‘अकृतज्ञोऽप्रतिकृतो हन्ति सत्त्ववतां मनः’ (रा० ४।२७।४५)। अप्रतिकृतः=अकृतप्रत्युपकारः। ‘कर्तास्मि कृते प्रतिकृतं तव’ (भा० वन० १८७।९)। उक्तोऽर्थः। ‘प्रतिकर्तुं प्रकृष्टस्य नापकृष्टेन युज्यते’ (रा० ४१७।४७)। प्रतिकर्तुं प्रत्युपकर्तुम्, कृतमुपकारं प्ररिणदातुम् प्रत्यर्पयितुम्। ‘प्रतिकर्तुं बलवति नहुषे देवमोहिते। पितामहनियोगेन भवन्तं सोऽहमागतः’ (भा० अनु० अनु० ९९।२२)॥ प्रतिकर्तुं प्रतिविधातुम् प्रत्यपकर्तुम्। ‘न शेकुरतिकायस्य प्रतिकर्तुं महाहवे’ (रा० ६।७१।४२)। उक्तोऽर्थः। ‘कृते च प्रतिकर्तव्यमेष धर्मः सनातनः’ (रा० ५।१।११४)। कृत उपकृते। प्रतिकर्तव्यं प्रत्युपकर्तव्यम्। व्याधशाकुनिकपतितपापकारिणां न च प्रतिकर्तव्यम्। नैवोपचरितव्यम्। तेषु भिषक्कर्म न प्रयोज्यमित्याह। ‘प्रतिकृत्य यथाकामं शत्रूणां शत्रुसूदनः’ (भा० सौ० १।४४)। प्रतिकृत्य वैरं निर्यात्य। व्याधिमप्रतिकृत्य। अचिकित्सित्वा, उपचारमकृत्वा। ‘परिजनोपनीतमपि प्रतिकर्म नाग्रहीत्’ (हर्ष०)। प्रतिकर्म प्रसाधनम्। अङ्गसंस्कारोपकरणम्। ‘प्रतिकर्म च रामस्य कारयामास वीर्यवान्’ (रा० ६।१२८।१६)। प्रतिकर्माङ्गसंस्कारः। ‘विभूषितेयं प्रतिकर्मनित्या वसत्वरण्ये सह राघवेण’ (रा० २।३७।३५)। ‘उषिताः स्मो वने वासं प्रतिकर्म चिकीर्षवः’ (भा० वि० ५८।१८)। प्रतिकर्म शत्रूणामपकारः। ‘ऋचीकस्तु महातेजाः पुत्रस्याप्रतिकर्मणः’ (रा० १।७५।२२)। अप्रतिकर्मणः प्रतिक्रियारहितस्य। स्वघातके कार्तवीर्ये शापादिप्रतिकारशून्यस्येत्यर्थः। ‘सा कृष्णमाराधय सौहृदेन प्रेम्णा च नित्यं प्रतिकर्मणा च’ (भा० वन० २३४।४)। प्रतिकर्मणा कायक्लेशेनेति नीलकण्ठः। कथमस्यार्थस्योपलब्धिरिति न विजानीमः। ‘मिथ्योपचारः प्रतिकर्मणां च’ (चरक० चि० १२।)। प्रतिकर्म प्रतिक्रिया वमनादिः। ‘प्रतिकर्मपराचार ऋत्विजां स्म विधीयते’ (भा० शां० ७९।२)। शान्तिकपौष्टिकादि कर्म प्रयोगशुद्ध्याख्यम्। ‘यश्चास्य वैद्यः प्रतिकर्म करोति’ (चरक० सूत्र० २९।९)। प्रतिकर्म प्रतिक्रिया चिकित्सा, भैषज्यम्। ‘उपकारेण वीरस्तु प्रतिकारेण युज्यते’ (रा० ४।२७।४५)। प्रतिकारः प्रत्युपकारः। ‘विकारं खलु परमार्थतोऽज्ञात्वाऽनारम्भः प्रतीकारस्य’ (शा० ३)। प्रतीकार उपचारः चिकित्सा। ‘प्रतीकारो व्याधेः सुखमिति विपर्यस्यति जनः’ (भर्तृ० ३।९२)। उक्तोऽर्थः। ‘प्रियस्य भर्तुः प्रतिकारकामा’ (रा० २।३७।३७)। अनुकार इह प्रतिकारः। प्रतिः सादृश्ये। वेषादिभिस्तदवस्थासदृशावस्थासम्पादनकामेत्यर्थ इति तिलकः। ‘खलानां कण्टकानां च द्विविधैव प्रतिक्रिया। उपानन्मुखभङ्गो वा दूरतो वा विसर्जनम्॥’ प्रतिक्रिया प्रतिकारः प्रतिविधानम्। ‘भैक्षेणाप्यर्जयिष्यामि पुनर्न्यास-प्रतिक्रियाम्’ (मृच्छ० ३।२६)। प्रतिक्रिया निर्यातनम्, प्रत्यर्पणम्। ‘मङ्गलालम्भनं चैव शरीरस्य प्रतिक्रिया’ (भा० शां० ५९।६६)। प्रतिक्रिया प्रतिकर्म अलङ्क्रिया। ‘तत्राप्रतिकारिणोऽपचारिणश्च रोगो व्यक्ततरः’ (सुश्रुत० चि० ५।४)। अप्रतिकारी यो भैषज्यं न कारयति। अपचारी अयथार्थकारी। ‘सा तु रज्ज्वादिभिर्बद्धा विषप्रतिकरी मता’ (सुश्रुत० उत्तर० सर्प० कल्प० ५।५)। विषप्रतिकरी विषप्रतिकारहेतुः। ‘ततः सीतां शिरःस्नातां संयुक्तां प्रतिकर्मणा’ (रा० ६।११४।१४)। प्रतिकर्म प्रसाधनमित्यमरः। कृष् {प्रतिकृष्} कृष् (कृष विलेखने)। ‘प्रतिकृष्टं मतं गुह्ये द्विरावृत्त्यां च कर्षिते। प्रतिकृष्टः प्रेषिते स्यात्प्रत्याख्याते च वाच्यवत्’ (विश्व:)॥ निकृष्टप्रतिकृष्टार्वयाप्यरेफावमाधमाः (अमरः)। ‘उत्सर्जनस्य वा प्रतिकर्षः’ (आप० ध० १।९।३ इत्यत्रोज्ज्वलायाम्)। भविष्यतोऽर्थस्य प्राक् सम्भावनं प्रतिकर्षः। कॄ {प्रतिकॄ} कॄ (कॄ विक्षेपे)। ‘उरोविदारं प्रतिचस्करे नखैः’ (शिशु० १।४७)। प्रतिचस्करे हतः (हिंसितः)। निरङ्कुशः कविरस्थाने किरतेः सुटं करोति। ‘प्रतिस्कीर्णं हं ते वृषल भूयात्। तथा ते वृषल विक्षेपो भूयाद्यथा हिंसामनुबध्नाति’ (हिंसायां प्रतेश्च ६।१।१४१ सूत्र वृत्तिः)। क्लृप् {प्रतिक्लृप्} क्लृप् (कृपू सामर्थ्ये )। ‘तद्यथा राजानमायान्तमुग्राः प्रत्येनसः सूतग्रामण्योऽन्नैः पानैरावसथैः प्रतिकल्पन्ते’ (श० ब्रा० १४।७।२।४३)। प्रतिग्रहीतुं सम्भावयितुं सज्जन्त उद्यता भवन्तीति यावत्। क्रम् {प्रतिक्रम्} क्रम् (क्रमु पादविक्षेपे)। ‘तदु ह जानश्रुतिः पौत्रायणः षट् शतानि गवां निष्कमश्वतरीरथं तदादाय प्रतिचक्रमे’ (छां० उ० ४।२।१)। प्रतिचक्रमे प्रतिजगाम। ‘भद्रे प्रतिक्राम नियच्छ वाचम्’ (भा० वन० १६९।२३)। प्रतिक्राम निवर्तस्व इतः प्रतियाहि। गृहान् प्रतिनिवर्तस्व। क्रुध् {प्रतिक्रुध्} क्रुध् (क्रुध क्रोधे)। ‘क्रुध्यन्त न प्रतिक्रुध्येत्’ (मनु० ६।४८)। क्षि {प्रतिक्षि} क्षि (क्षि निवासगत्योः)। ‘आ त्वा जिघर्मि मनसा घृतेन प्रतिक्षियन्तं भुवनानि विश्वा’ (ऋ० २।१०।४)। विश्वानि भुवनानि प्रत्येकमधिवसन्तम्। अधितिष्ठन्तम्। क्षिप् {प्रतिक्षिप्} क्षिप् (क्षिप प्रेरणे)। ‘प्रतिक्षिपन्तः संसारमिहिकावरणं वयम्’ (यो० वा० ५।४।३०)। प्रतिक्षिपन्तः प्रास्यन्तः पराकुर्वन्तः। प्रतिक्षिप्तोऽधिक्षिप्त इत्यमरः। प्रतिक्षिप्यते न्यक् क्रियते स्मेति स्वामी। ‘अग्नावेनां प्रतिक्षिप्य’ (भा० आदि० )। प्रतिक्षिप्य=प्रास्य। ‘न हि सामान्यमात्रलक्षणेनोपयोगिविशेषलक्षणानां प्रतिक्षेपः शक्यः कर्तुम्’ (ध्वन्या० ३।३३ इत्यत्र लोचने)। ‘तस्य प्रदीपादिनिष्ठस्य वास्तवस्य शब्दार्थ-विषयत्वस्य प्रतिक्षेपात्’ (व्यक्ति० १)। प्रतिक्षेपो निरासोऽनङ्गीकारः। ख्या {प्रतिख्या} ख्या (ख्या प्रकथने, चक्षिङ आदेशो वा)। ‘तामस्य रीतिं परशोरिव प्रत्यनीकमख्यम्…’ (ऋ० ५।४८।४)। प्रत्यख्यम् ऐक्षिषि। ‘तं हो प्रतिख्यायोवाच’ (याज्ञवल्क्यः) (श० ब्रा० ११।६।३।३)। प्रतिख्याय=अभिवीक्ष्य। ‘अशनायां ह वा एषा यजमानस्य प्रतिख्याय वाश्यते तामन्नमप्यादयेच्छान्त्यै’ (ऐ० ब्रा० ५।२७)। प्रतिख्याय प्रख्याप्य सूचयित्वा। ‘पाप्मानं प्रतिख्याय’ (तै० ब्रा० १।४।६।२)। प्रख्याप्येत्यर्थः। गद् {प्रतिगद्} गद् (गद व्यक्तायां वाचि)। ‘आभिर्गाथाभिरव्यग्रः प्रश्नं प्रतिजगाद ह’ (भा० अनु० १२४।८)। प्रतिजगाद प्रत्युवाच। गम् {प्रतिगम्} गम् (गम्लृ गतौ)। ‘प्रकर्षेणानित्यः स विज्ञायते। स पुनः सत्येवाश्रयेऽभूत्वा भवतीति यो भूत्वा प्रतिगच्छति स एव भवितुमर्हति’ (वर्णे चानित्ये ५।४।३१ सूत्रे न्यासः)। ‘अहं न तान् (लोकान्) वै प्रतिगन्ता’ (भा० आदि० ९३।५)। प्रतिगन्ता=प्रतिगन्तास्मि=निवर्तिताहे। ‘प्रतिजग्मुर्यथागतम्’ (नै० ५।३९)। उक्तोऽर्थः। ‘तस्य सन्दिदिहे बुद्धिस्तां दृष्ट्वा तद्विनिर्णये। अधीतां योगहीनस्य विद्यां प्रतिगतामिव’ (रा० ५।१८।१८)॥ प्रतिगतां विस्मृताम्। ‘प्रयतेनात्मना तात प्रतिगम्याभिवादय’ (भा० वन० १४२।१०)। प्रतिगम्य=उपेत्य=तत्सकाशमित्वा। ‘एनसा प्रतिगतः प्रत्येनाः’ (आदिः प्रत्येनसि ६।२।२७ सूत्रे वृत्तौ)। प्रत्येना नेदिष्ठी येन प्रेतस्य पित्रादेर्ऋणमपाकरणीयं भवति (१)। प्रतिभूः (२)। आगस्कृतां शासनेऽधिकृतश्च (३)। गर्ज् {प्रतिगर्ज्} गर्ज् (गर्ज अव्यक्ते शब्दे)। ‘कृष्टासेः प्रतिबिम्बं स्वं हित्वा नान्योऽस्य संमुखः। नापरः प्रतिशब्दाच्च गर्जतः प्रतिगर्जति’ (राज० ८।१५६३)॥ प्रतिगर्जति प्रतिद्वन्द्वितया गर्जति। अहो अयोनिजोपमा कवेः। ऋषीणां कदनं कृत्वा गर्जति मामपि प्रतिगर्जति। सिंहो धनध्वनिं प्रतिगर्जति। उक्तोऽर्थः। गाह् {प्रतिगाह्} गाह् (गाहू विलोडने)। ‘प्रतिगाहन्ते वनानि’ (रा० ३।७६।३४)। प्रतिगाहन्तेऽन्तः प्रविशन्ति, हठात् प्रविशन्तीति वा। गुप् {प्रतिगुप्} गुप् (गुपू रक्षणे)। ‘प्रतिगुप्त०’ (श० ब्रा० ३।२।२।२७)। प्रतिगुप्तः=गुप्तः=रक्षितः, कृतावेक्षणः, कृतप्रतिजागरः। गुह् {प्रतिगुह्} गुह् (गुहू संवरणे)। ‘प्रत्यगूहुर्महानद्यः’ (भा० सौ० १।३)। प्रत्यगूहुः प्रत्यगूहन् (प्रत्यगूहन्त) अन्तरदधत, तिरोऽदधत। गृध् {प्रतिगृध्} गृध् (गृधु अभिकाङ्क्षायाम्)। ‘आघ्राय सुबहून्गन्धांस्तानेव प्रतिगृध्यति’ (भा० आश्व० ३०।९)। तेषु गन्धेषु गृध्यति लुभ्यतीत्यर्थः। प्रतिः केवलं सकर्मकतां प्रयोजयति नार्थे विशेषं करोति। गृ {प्रतिगृ} गृ (गृ शब्दे)। ‘प्रति वां सूर उदिते मित्रं गृणीषे वरुणम्’ (ऋ० ७।६६।७)। प्रतिगृणीषे उपह्वयसि, स्तौषि। ‘प्रति षीमग्निर्जरते समिद्धः। प्रति विप्रासो मतिभिर्गृणन्तः’ (ऋ० ७।७८।२)॥ उक्तोऽर्थः। ‘शंसावाध्वर्यो प्रति मे गृणीहि’ (ऋ० ३।५३।३)। प्रतिगृणीहि प्रतिवाचं ब्रूहि। ‘ओमुन्नय हव्य देवेभ्यः पाप्मनो माम् इत्युच्चैः प्रतिगृणाति’ (भा० श्रौ० ६।११।२)। प्रतिशंसतीत्यर्थः। ‘होत्रेऽनुगृणाति होत्रे प्रतिगृणाति। होतारं शंसन्तं प्रोत्साहयतीत्यर्थ इति अनुप्रतिगृणश्च’ (पा० १।४।४१) इति सूत्रे वृत्तिः। ‘ओमामोदैष इत्यादिको होतुरुत्साहजननः प्रतिगरः’ (आश्व० श्रौ० ७।११)। ‘ओम् इत्यध्वर्युः प्रतिगरं प्रतिगृणाति’ (तै० सं० १।८।१)। उक्तोऽर्थः। ‘प्रत्यगृणात्तस्मै लक्ष्मणः’ (मुग्ध-बोधव्याकरणे)। इत्युदाहरन्मुग्धो बोपदेवो वृत्ति-विरोधादुपेक्ष्यः। प्रतिशंसने होतृकर्मकेऽध्वर्युकर्तृके प्रतिनियतः प्रतिगृणातिरनन्यविषयः। अनुगरः प्रतिगरः शंसितुः (होतुः) प्रोत्साहने वर्तते इति पा० १।४।४१ सूत्रे वृत्तिः। ग्रह् {प्रतिग्रह्} ग्रह् (ग्रह उपादाने)। ‘केनेमान् कामान् प्रतिग्रहीष्यामः’ (श० ब्रा० ९।३।२।७)। प्राप्स्याम इत्यर्थः। ‘तां चार्जुनः प्रत्यगृह्णात्सुतार्थे’ (भा० आदि० १।१७१)। तामुत्तरां सुतस्याभिमन्योरर्थेऽभ्युपैदित्यर्थः। ‘प्रतिजग्राह चाग्निस्तु राजकन्यां सुदर्शनाम्’ (भा० अनु० २।३४)। प्रतिजग्राह अभ्युपजगाम आददे उपयेम इत्यर्थः। ‘प्रतिग्रहीता तामस्मि न भरेयं च यामहम्’ (भा० आदि० ४६।९) उक्तोऽर्थः। ‘न तु पापकृतां राज्ञां प्रतिगृह्णन्ति साधवः’ (भा० अनु० ६१।५)। न प्रतिगृह्णन्ति, दानं न प्रतीच्छन्ति। ‘ददति प्रतिगृह्णन्ति षट्सु कर्म्मस्ववस्थिताः’ (भा० शां० ७७।११)। ‘रथन्तरं प्रतिगृह्णाति पश्चात्’ (अथर्व० १३।३।११)। प्रतिगृह्णाति अवलम्बते। ‘परशुं तप्तं प्रतिगृह्णाति’ (छां० उ० ६।१६।१)। ‘स चैनं वृत्तपीनाभ्यां बाहुभ्यां प्रत्यगृह्णत’ (भा० वन० ४३।१९)। प्रत्यगृह्णत=प्रत्यगृह्णात्, प्रत्यगृह्णीत=पर्यरभत=उपागूहत=पर्यष्वजत। स इन्द्रः। एनं कौन्तेयम्। ‘अभिपद्य च बाहुभ्यां प्रत्यगृह्णादमर्षितः। मातङ्गमिव मातङ्गः प्रभिन्नकरटामुखम्’ (भा० वन० ११।५६)॥ प्रत्यगृह्णादवालम्बत उपापीडयत्, अबाधत। ‘ते तं मङ्गलानि…प्रयुञ्जानाः प्रत्यगृह्णन्दृढव्रताः’ (रा० ३।१।११ कतकधूतः पाठः)। प्रत्यगृह्णन् असभाजयन्, समभावयन्, सदकुर्वन्। ‘अभिवादयमानं त्वां पाणिभ्यां भीमपूर्वजः। प्रतिगृह्णातु सौहार्दात् कुन्तीपुत्रो युधिष्ठिरः’ (भा० उ० १३८।१४)॥ उपेतं त्वाम् आद्रियताम् इत्याह। ‘दृष्ट्या प्रसादामलया कुमारं प्रत्यग्रहीत्संवरणस्रजेव’ (रघु० ६।८०)। प्रसन्नावदातया दृशा कुमारं समबीभवदित्यर्थः। ‘स चापि प्रतिजग्राह धर्मेण विदुरं ततः’ (भा० आदि० २०६।१०)। आतिथ्येन सच्चकारेत्यर्थः। ‘स रामं सर्वकामैस्तं भरद्वाजः प्रियातिथिम्। सभार्यं सह च भ्रात्रा प्रतिजग्राह हर्षयन्’ (रा० २।५४।३३)॥ प्रतिजग्राह कामैः काम्यैः पदार्थैरुपचचारेति यावत्। आतिथ्येन वशीकृतवानिति तिलकः। ‘प्रत्यगृह्णाद् यथान्यायं विदुरश्च महामनाः’ (भा० आश्व० ६६।६)। तानागतान्सदकरोदित्यर्थः। ‘स चैनं प्रतिजग्राह विधिदृष्टेन कर्मणा’ (भा० उ० ४१।९)। उक्तोऽर्थः। ‘विधिदृष्टेन कर्मणा मधुपर्कादिना। कच्चिद् वचः प्रतिगृह्णाति तच्च’ (भा० आश्व० ९।२१)। प्रतिगृह्णाति अनुरुणद्धि अनुसरति, अनुमन्यते। ‘तद्वाक्यं…न प्रतिजग्राह मर्तुकाम इवौषधम्’ (रा० ३।४४।१)। ‘तथेति च नृपस्याज्ञां मन्त्रिणः प्रतिगृह्णते’ (रा० १।११।१८)। उक्तोऽर्थः। ‘एवं शप्तस्तु गुरुणा प्रत्यगृह्णात्कृताञ्जलिः’ (भा० पु० ९।२।१०)। ‘प्रियमाख्यामि ते देवि राघवस्य महाजयम्। धर्मज्ञे वर्धसे दिष्ट्या जयोऽयं प्रतिगृह्यताम्’ (रा० ६।९८।६)॥ प्रतिगृह्यतां समुपजोषं बुध्यतां श्रूयताम्। ‘तं देवासः प्रति गृभ्णन्त्यश्वम्’ (ऋ० १।१६२।१५)। प्रतिगृभ्णन्ति प्रतिगृह्णन्ति प्रतीच्छन्ति स्वीकुर्वन्ति। ‘एष ह वै कुणपमत्ते यः सत्रे प्रतिगृह्णाति।’ प्रतिग्रहं दानमादत्ते। ‘गायतश्च मत्तस्य च न प्रतिगृह्यं यत्प्रतिगृह्णीयाच्छमलं प्रतिगृह्णीयात्’ (तै० ब्रा० १।३।२।७)। उक्तोऽर्थः। ‘ये दानशीलान् प्रतिगृह्णते सदा न चाप्यर्थांश्चाददते परेभ्यः’ (भा० अनु० १०२।३०)। ‘सो अर्णवो न नद्यः समुद्रियः प्रतिगृभ्णाति।’ (ऋ० १।५५।२)। प्रतिगृभ्णाति आत्मन्यन्तर्धत्ते, समावेशयति। ‘वशा यज्ञं प्रत्यगृह्णाद् वशा सूर्यमधारयत्’ (अथर्व० १०।१०।२५)। उक्तोऽर्थः। ‘यथा हि गोवृषो वर्षं प्रतिगृह्णाति लीलया’ (भा० द्रोण० १२८।१७)। प्रतिगृह्णाति सहते। ‘प्रतिजग्राह कालिङ्गस्तमस्त्रैर्गजसाधनः’ (रघु० ४।४०)। प्रतिजग्राह रुरोध। ‘तानि मुक्तानि शस्त्राणि…। प्रतिजग्राह विशिखैर्नद्योघानिव सागरः’ (रा० ३।२५।१३)॥ अवरुरोधेति तिलकः। ‘तत्र द्रमाणां शिलानां च वर्षं प्राणहरं महत्। प्रतिजग्राह धर्मात्मा राघवस्तीक्ष्णसायकैः’ (रा० ३।२६।३-४)॥ ‘…सायकैः शितैः। तीक्ष्णाग्रैः प्रतिजग्राह सम्प्राप्तानतिथीनिव’ (रा० ३।२६।२०)। ‘तं शरैः प्रतिजग्राह’ (रघु० १२।४७)। उक्तोऽर्थः। ‘तुरगादीनि भिन्नानि प्रतिगृह्णाति यद्बलम्। प्रतिग्रह इति ख्यातः स तु कार्यो भरक्षमः’ (का० नी० सा० २०।४ इत्यत्र प्रक्षिप्तः श्लोकः)॥ निगदव्याख्यातम्। ‘यस्त्वा शाले प्रतिगृह्णाति’ (अथर्व० ९।३।९)। प्रतिगृह्णाति वासाय परिगृह्णाति स्वीकरोति। ‘अन्येन पात्रेण पशून्दुहन्ति, अन्येन प्रतिगृह्णन्ति’ (तै० ब्रा० १।४।१।५)। प्रतिगृह्णन्ति मुखेन सन्धाय गृह्णन्ति अश्नन्ति। ‘प्रयम्यमानान् (सोमान्) प्रति षू गृभाय’ (ऋ० ३।३६।२)। उक्तोऽर्थः। ‘एकाहमपि पश्येयं यद्यहं राममातरम्। अञ्जलिं प्रतिगृह्णन्तीम्…’ (रा० २।१२।४८)॥ अञ्जलिबन्धं सत्कारं प्रतीच्छन्तीम्। ‘प्रतिगृह्णन्नविद्वांस्तु भस्मीभवति दारुवत्’ (मनु० ४।१८८)। प्रतिगृह्णन् दानमाददानः। ‘स्तुवतो दुहिता त्वं वै याचतः प्रतिगृह्णतः। अथाहं स्तूयमानस्य ददतोऽप्रतिगृह्णतः’ (शर्मिष्ठादेवयान्योः संवादगाथा, बौ० ध० २।२।४।२७)॥ उक्तोऽर्थः। ‘मुष्टं प्रतिग्राहयता स्वमर्थं पात्रीकृतो दस्युरिवासि येन’ (शा० ५।२०)। ‘तेन हि वर्षवरप्रतिगृहीतमेनं तत्र भवतः सकाशं प्रापय’ (माल० ४)। प्रतिगृहीतमवलम्बितम् अवष्टब्धम्। ‘प्रतिगृहीतं वचः सिद्धिदर्शिनो ब्राह्मणस्य’ (माल० ३)। ‘सखे त्वमम्बया पुत्र इति प्रतिगृहीतः’ (शा० २)। प्रतिगृहीतः स्वीकृतः। ‘जाया-प्रतिग्राहितगन्ध-माल्याम्’ (रघु० २।१)। प्रतिग्राहिते स्वीकारिते। ‘प्रतिग्राहितविप्रप्रकीर्यमाणशान्त्युदकविप्रुषि’ (हर्ष० पञ्चम उच्छ्वासे)। प्रतिग्राहिता विप्राः स्वीकारिताः प्रतिग्रहं प्रतिपादिताः। ‘तेषामञ्जलिपद्मानि प्रगृहीतानि सर्वशः। प्रतिगृह्यः…’ (रा० २।३।१)॥ प्रतिगृह्य स्वीकृत्य प्रतीष्य। ‘प्रतिगृह्येप्सितं दण्डम्’ (मनु० २।४८)। प्रतिगृह्य गृहीत्वा। ‘प्रतिगृह्याप्यनध्यायः’ (शां० गृ० ४।७।५५)। प्रतिग्रहं गृहीत्वा। ‘विधिवत् प्रतिगृह्यापि त्यजेत्कन्यां विगर्हिताम्’ (मनु० ९।७२)। विधिनोपयम्पेत्यर्थः। ‘प्रतिगृह्य तु कैकेयी श्वशुरं सुकृतेन मे’ (रा० ३।४७।७)। प्रतिगृह्य स्वीकृत्य वशेकृत्वा, आत्मसात् कृत्वा प्राध्वंकृत्य। ‘ग्रामादाहृत्य वाश्नीयादष्टौ ग्रामान्वने वसन्। प्रतिगृह्य पुटेनैव पाणिना शकलेन वा’ (मनु० ६।२८)॥ प्रतिगृह्य आदाय। ‘नरः प्रतिग्राह्य महीं न याति परमापदम्’ (भा० अनु० ६२।३२)। प्रतिग्राह्य प्रदिश्य वितीर्य दत्त्वा। ‘यदि चास्मि प्रतिग्राह्यः साम्प्रतं तद् वदस्व मे’ (भा० आश्व० ५७।११)। प्रतिगृह्यतेऽस्मादिति प्रतिग्राह्यः। प्रतिग्रहे योग्य इत्यर्थः। ‘अपादाने कृत्यो बाहुलकात्। नास्माभिः प्रतिग्राह्यं सखे देयं तु सर्वदा’ (रा० २।८७।१७)। न प्रतिग्राह्यं दानमिति न ग्राह्यम्। इयं भरतोक्तिः। ‘स ते प्रतिग्रहीतव्यः सौमित्रिसहितोऽतिथिः’ (रा० ३।७४।१६)। प्रतिग्रहीतव्यः प्रत्येषणीयः सत्कर्तव्यः संभावनीयः। ‘प्रतिग्रहसमर्थोपि प्रसङ्गं तत्र वर्जयेत्’ (मनु० ४।१८६)। यत् प्रतिगृह्यते स्वीक्रियत आदीयते याचमानैरयाचमानैर्वा विप्रादिभिः क्षत्रियादिभ्यः स प्रतिग्रहः। ‘प्रतिग्रहाद्याजनाद्वा तथैवाध्यापनादपि। प्रतिग्रहः प्रत्यवरः…’ (मनु० १०।१०९)॥ निन्दितादसतः प्रतिग्रह इति कुल्लूकः। तत्र निन्दितादित्युक्तिरमूला। ‘राज्ञः प्रतिग्रहोऽयम्’ (शा० १)। प्रतिग्रह उपहारः प्राभृतकमुपदा। ‘प्रतिग्रहाय कृष्णस्य यमौ प्रास्थापयत्तदा’ (भा० आदि० २२१।३४)। प्रतिग्रहाय सन्मानेनानेतुम्। ‘प्रतिग्रहाय पाण्डूनां प्रेषयामास कौरवान्’ (भा० आदि० २०७।१२)। प्रत्युद्गमनायेत्यर्थः। ‘तां सर्वशक्त्या प्रहितां सुशक्तिं…। प्रतिग्रहायाभिननर्द शल्यः’ (भा० शल्य० १७।४९)। प्रतिग्रहाय=प्रतिवारणाय। ‘यश्च बाल एव प्रीत्या द्विजातीनप्रीत्या चारातीन् समग्रान् प्रतिग्रहानग्राहयत्’ (हर्ष० ७मे उच्छ्वासे)। प्रतिग्रहः सैन्यपश्चाद्भागः। तथा चामरः–सैन्यपृष्ठे प्रतिग्रहः। ‘पृष्ठानीकाद् द्विशतधनुर्व्यवहितं पृष्ठतोऽवस्थितं राजावस्थानं प्रतिग्रह उच्यते’ (का० नी० सा० २०।३० इत्यत्रोपाध्यायनिरपेक्षा)। निगदव्याख्यातम्। ‘अजः केशप्रतिग्राहाय’ (गो० गृ० ३।१।९)। केशप्रतिग्राहः केशकल्पको नापितः। प्रतिग्राहः पतद्ग्रहः (इत्यमरः)। ‘श्रोत्रिया अप्रतिग्राहका उपसमेता भवन्ति’ (श० ब्रा० १३।४।३।१४)। अप्रतिग्राहका ये न प्रतिगृह्णन्ति दानं न स्वीकुर्वते। ‘अप्रतिग्राहिणां चैव यतीनामूर्ध्वरेतसाम्’ (भा० वि० १८।२२)। उक्तोऽर्थः। ‘यद्वै ददाति विप्रेभ्यो ब्राह्मणः प्रतिगृह्य वै’ (भा० अनु० ६८।३०)। प्रतिगृह्य प्रतिग्रह इत्यावाय। ‘शूद्राः प्रतिग्रहीष्यन्ति’ (भा० पु० १२।३।६८)। दानं ग्रहीष्यन्तीत्यर्थः। ‘प्रेव रिच्यते यो याजयति प्रति वा गृह्णाति’ (तै० ब्रा० २।१६)। उक्तोऽर्थः। चक्ष् {प्रतिचक्ष्} चक्ष् (चक्षिङ् व्यक्तायां वाचि, छन्दसि दर्शनेपि)। ‘प्रति यच्चष्टं अनृतमनेना अव द्विता वरुणो मायी नः सात्’ (ऋ० ७।२८।४)। प्रतिचष्टं प्रतिपश्यति। ‘स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव’ (ऋ० १।१२८।४)॥ उक्तोऽर्थः। स्वसारावुषसौ। ‘प्रति चक्ष्व वि चक्ष्वेन्द्रश्च सोम जागृतम्’ (अथर्व० ८।४।२५)। प्रतिचक्ष्व प्रतिकूलं प्रत्येकं वा पश्य। ‘यदा तु सर्वभूतेषु दारुष्वग्निमिव स्थितम्। प्रति चक्षीत मां लोकः’ (भा० पु० ३।९।३२) प्रतिचक्षीत पश्येत्। छन्दश्छायानुकार्येष कविः। लोके तु दर्शनेऽर्थे प्रयोगः सुदुरापः। ‘प्रत्यचष्ट… द्विजागमनमेव सः’ (भा० पु० ९।४।४१)। प्रत्यचष्ट प्रत्यैक्षत उदैक्षत आशंसत। अत्रार्थेपि च्छन्दोनुकार एव कारणम्। ‘विश्वा रूपा प्रतिचक्षाणः’ (ऋ० ९।८५।१२)। प्रतिचक्षाणः प्रतिपश्यन्। ‘यद्वा केशेषु प्रतिचक्षणे वा’ (अथर्व० १।१८।३)। प्रतिचक्षणं चक्षुः। चर् {प्रतिचर्} चर् (चर गतिभक्षणयोः)। ‘अत उ त्वा पितुभृतो जनित्रीरन्नावृधं प्रति चरन्त्यन्नैः’ (ऋ० १०।१।४)। प्रतिचरन्ति अभिमुखमायान्ति उपक्रामन्ति। ‘देवताभिरेव देवताः प्रतिचरति’ (तै० सं० २।२।९।२)। प्रतिचरति प्रापयति। चि {प्रतिचि} चि (चिञ् चयने)। ‘धमनीप्रतिचयः’ (चरक० सूत्र० २०।२०)। धमन्युपलेप इत्यर्थः। ‘सुदिनासु सभासु कार्यमेतत् प्रतिचिन्वीत विशेषतः स्वयं तु’ (पुण्यसुदिनाभ्यां क्लीबतेष्टा इत्यत्र तत्त्वबोधिन्याम्)। चिन्त् {प्रतिचिन्त्} चिन्त् (चिति स्मृत्याम्)। ‘शास्त्रं सुविचिन्त्यापि प्रतिचिन्तनीयम्’ (सुभाषितम्)। प्रतिचिन्तनीयं पुनश्चिन्तनीयम्। जन् {प्रतिजन्} जन् (जनी प्रादुर्भावे)। ‘त्वमेव प्रतिजायसे’ (प्रश्नोप० २।७)। पुनर्जायसे इत्यर्थः। प्रतिजातकोपः=पुनरुत्पन्नक्रोधः। जागृ {प्रतिजागृ} जागृ (जागृ निद्राक्षये)। ‘सर्वदा स भवत्येवं सर्वत्र प्रति-जागृविः’ (अष्टाङ्ग० सूत्र० ७।१)। ‘ज्योतिरग्रा उषसः प्रति जागरासि’ (अथर्व० १४।२।३१)। प्रति जागरासि जागृहि। अनत्यन्तसंयोगेपि उषस इति द्वितीयान्तम्। प्रतियोगे वा द्वितीया द्रष्टव्या। तदा प्रतिरनुपसर्गो भवति। ‘उद्बुध्यस्वाग्ने प्रतिजागृहि’ (वा० सं० १५।५४)। प्रतिजागृहि संनिकर्षे सनीडे जागरिता भव। जाग्रस्तृन्। जुष् {प्रतिजुष्} (जुषी प्रीतिसेवनयोः)। ‘प्रति देवाँ अजुषत प्रयोभिः’ (ऋ० ९।९२।१)। ज्ञा {प्रतिज्ञा} ज्ञा (ज्ञा अवबोधने)। ‘वास्तोष्पते प्रति जानीह्यस्मान्’ (तै० सं० ३।४।१०।३६)। आत्मीयत्वेन बुध्यस्व प्रत्येकं वाऽस्माञ्जानीहीति भट्टभास्करः। प्रतिजानीहि अङ्गीकुर्विति लौ० गृ० सू० देवपालः। ‘चाण्डाल प्रतिजानीहि येन मोक्षमवाप्स्यसि’ (भा० अनु० १०१।२६)। प्रतिजानीहि=जानीहि। नार्थः प्रतिना। ‘अनामयं प्रतिजाने तवाहं सहानुजैः कुशली चास्मि विद्वन्’ (भा० उ० २३।६)। अत्रापि जान इत्येवार्थः। सञ्जयकृतस्य कुशलप्रश्नस्यानन्तरं यौधिष्ठिरं प्रतिवचनमिदम्। ‘येदिलस्येहितं सद्यः प्रतिजज्ञे प्रतापवान्’ (शि० भा० ४।७)। उक्तचर एवार्थः। ‘कौन्तेय प्रतिजानीहि न मे भक्तः प्रणश्यति’ (गीता० ९।३१)। प्रतिजानीहि निश्चितं जानीहि, अवधारय। ‘शतं प्रतिजानीते’ (पा० १।३।४६ वृत्तौ)। प्रतिशृणोति। ‘हरचापारोपणेन कन्यादानं प्रतिजानीते’ (प्र० रा०)। उक्तोऽर्थः। ‘ब्रह्मन्न प्रतिजानीमो नास्तिको जायते जनः’ (रा० १।६५।१४)। प्रतिकारं प्रतिक्रियां न जानीम इति कतकः। ‘नो हि न प्रत्यज्ञास्था ३ इति’ (ऐ० ब्रा० ६।३४)। आदित्यैरुक्तमर्थमभ्युपगतवानसीत्याह। ‘प्रति त्वा जानन्तु पितरः परेतम्।’ (अथर्व० १८।४।५१)। अभिजानन्तु प्रत्यभिजानन्त्वित्यर्थो भाति। सायणस्त्वनुजानन्त्वित्याह। ‘बृहस्पतिर्म आकूतिमाङ्गिरसः प्रति जानातु वाचमेताम्’ (अथर्व० १९।४।४)। मह्यं दातुं प्रतिजानातु स्मरत्विति सायणः। ‘सा यन्न प्रतिजानीत ज्ञातिभ्यो हास्यै तदहितᳫ स्यात्’ (श० ब्रा० २।५।२।२०)। प्रतिजानीत स्वीकुर्यात्। स्वकृतं व्यभिचारमिति शेषः। ‘को नु त्वाऽनुशशासेत्यन्ये मनुष्येभ्य इति ह प्रतिजज्ञे’ (छां० उ० ४।९।२)। प्रतिजज्ञे प्रत्युवाच। ‘त्वं नु भगवः सयुग्वा रैक्व इत्यहं ह्यरा ३ इति ह प्रतिजज्ञे’ (छां० उ० ४।१।८)। प्रतिजज्ञे बाढमित्युवाच। ‘प्रतिजानन्ति पूर्वाह्णे व्ययं व्यसनजं तव’ (भा० सभा० ५।६९)। प्रतिजानन्ति प्रतिज्ञापयन्ति निवेदयन्ति। ‘प्रेतलोकं गते मर्त्ये तत्तत्सर्वं विभावसुः। प्रतिजानाति पुण्यात्मा…’ (भा० अनु० १३०।१७)॥ प्रतिजानाति अर्पयति। ‘प्रतिज्ञातो म एष वरः’ (श० ब्रा० १४।९।१।८)। प्रतिज्ञातः स्वीकृतः। ‘प्रतिज्ञातं मया तावत् त्वयोक्तं देवि शृण्वता’ (रा० २।३८।१०)। प्रतिज्ञातं तथास्त्वित्यनुमतम्। ‘तीर्त्वा जवेनैव नितान्तदुस्तरां नदीं प्रतिज्ञामिव तां गरीयसीम्’ (शिशु० १२।७४)। प्रतिज्ञा प्रतिश्रवः, सङ्गरः। ‘दैवात् तीर्णप्रतिज्ञः’ (मुद्रा० ४।१२)। उक्तोऽर्थः। न्याये साध्यस्यार्थस्योपन्यासः प्रतिज्ञोच्यते यथा पर्वतो वह्निमान्। तॄ {प्रतितॄ} तॄ (तॄ प्लवनतरणयोः)। ‘प्लवं प्रतितरैर्हीनं कर्णधार इवाम्भसि’ (सुश्रुत० १।३४।१७)। नाव्यन्तः प्रविष्टजलोत्क्षेपकाः पुरुषाः प्रतितराः। दह् {प्रतिदह्} दह् (दह भस्मी करणे)। ‘प्रति ते ते अजरासस्तपिष्ठा अघशंसं शोशुचतो दहन्तु’ (ऋ० १०।८७।२०)। प्रतिदहन्तु प्रत्येकं दहन्तु ते तेऽजराः=शिखाः। ‘स तिग्मजम्भ रक्षसो दह प्रति’ (वा० सं० १५।३७)। ‘प्रति दह यातुधानम्’ (अथर्व० १।२८।२)। उक्तोऽर्थः। दा {प्रतिदा} दा (दाण् दाने, डुदाञ् दाने)। ‘सहस्रं वै प्रति पुरुषः पशूनां प्रति यच्छति’ (तै० सं०)। पुरुषः सहस्रस्य पशूनां भारेण तुल्यभारो भवतीत्यर्थः। ‘तिलेभ्यः प्रति यच्छति माषान्’ (पा० २।३।११ इत्यत्रोदाहरणम्)। तिलानादाय तदर्थे माषान् ददाति। इह प्रतिः कर्मप्रवचनीयः। ‘एतदादाय ते प्राणान् प्रतिदास्यन्ति पाण्डवाः’ (भा० सौ० १५।२७)। प्रतिदास्यन्ति=प्रणिदास्यन्ति विनिमास्यन्ते। ‘मन्यस्व नरदेवाय जानकी प्रतिदीयताम्’ (रा० ५।५१।२१)। आत्तपूर्वायाः सीताया दानं प्रतिदानम्। जानकी प्रत्यर्प्यतामित्यर्थः। ‘अद्यापि कोपविमुखीकृतगन्तुकामा नोक्तं वचः प्रतिददाति यथैव पूर्वम्’ (चौर० ३६)। उक्तं वचो न प्रतिददाति न प्रतिसन्दिशतीत्यर्थः। ‘सन्देशं प्रतिदास्यामि विष्णोः’ (हरि० ७२५०)। प्रतिसन्देशं दास्यामीत्यर्थः। ‘प्रतिदास्यामि भगवन् पुल्ँलिङ्गं तव सुव्रत’ (भा० उ० १९२।६)। पूर्वमात्तं प्रत्यर्पयिष्यामीत्यर्थः। ‘दत्तैषा भवता मह्यं तां ते प्रतिददाम्यहम्’ (भा० आश्व० ८९।१७)। उक्तोऽर्थः। ‘इहैव सन्तः प्रति दद्म एनत्’ (अथर्व० ६।११७।२)। एनद्ऋणं प्रतिदद्मो विगणयामः प्रतिनिर्यातयामः। ‘यत्र खल्वेकः प्रत्यादेयं ददाति द्वितीयश्च प्रतिदेयं गृह्णाति तत्रास्य दृष्टत्वात्प्रधानमृणशब्दः’ (न्या० सू० ४।१।६० भा०)। प्रतिदेयं पुनर्देयम्। पुमानुपनिधिर्न्यासः प्रतिदानं तदर्पणम् इत्यमरः। प्रतीपं दानं प्रतिदानमिति स्वामी। दिव् {प्रतिदिव्} दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। ‘शतं प्रतिदीव्यति। सहस्रं प्रतिदीव्यति। शतस्य प्रतिदीव्यति’ (पा० २।३।५९ सूत्रे वृत्तौ)। पणत इत्यर्थः। प्रतिरनर्थकः। यो दीव्यतेरर्थः स एव प्रतिदीव्यतेः। ‘शलाकां प्रतिदीव्यति’ (पा० २।३।५९ सूत्रे वृत्तौ प्रत्युदाहरणम्)। प्रतिदीव्यति प्रातिमुख्येन क्षिपतीत्यर्थः। ‘यो अस्मान् प्रतिदीव्यति’ (अथर्व० ७।१०९।४)। प्रतिकूलं द्यूतं करोतीत्यर्थः। ‘एतद्राजन्मम धनं प्रतिपाणोस्ति कस्तव। येन मां त्वं महाराज धनेन प्रतिदीव्यसे’ (भा० सभा० ६०।७)॥ प्रतिदीव्यसे प्रतिदीव्यसि विजिगीषसे, द्यूतं करोषि (मया समम्)। दिश् {प्रतिदिश्} दिश् (दिश अतिसर्जने)। ‘भुजगपतिप्रतिदेशितात्मकृत्यः’ (भा० शां० ३६५।९)। प्रतिदेशितं ज्ञापितम्। दुष् {प्रतिदुष्} दुष् (दुष वैकृत्ये)। ‘न भिन्नभाण्डे भुञ्जीत न भावप्रतिदूषिते’ (मनु० ४।६५)। भावप्रतिदूषितं=यत्र मनो विचिकित्सति, निर्णिक्ततामस्य भाण्डस्य शङ्कते। ‘अनेन प्रतिदुष्टकर्मणा हता भवेदार्यपथे परे स्थिता’ (रा० ५।१२।३)। अत्र पाठशुद्धिरतिशङ्क्यते। नेह प्रतिरुपसर्गः। लोके व्यवहितस्योपसर्गस्य प्रयोगाभावात्। निपातस्य सतोप्यर्थोऽस्फुटः। एतेषु चार्थेषु प्रतिशब्दं पठत्यमरः–प्रतिः प्रतिनिधौ वीप्सालक्षणादौ प्रयोगतः। दुह् {प्रतिदुह्} दुह् (दुह प्रपूरणे)। ‘गौर्वै प्रतिधुक्, तस्य शृतं तस्यै शरस्तस्यै दधि तस्यै मस्तु तस्या आतञ्चनं तस्यै नवनीतं तस्यै घृतं तस्या आमिक्षा तस्यै वाजिनम्’ (श० ब्रा० ३।३।३।२)। प्रतिधुक् तत्कालदुग्धम्। ‘तस्य प्रातःसवनीयान् सोमान् प्रतिदुहा श्रीणाति’ (पञ्च० ब्रा० १८।४।२)। सद्यो दुग्धं पयः प्रतिधुक्। तेन प्रतिदुहा। दृश् {प्रतिदृश्} दृश् (दृशिर् प्रेक्षणे)। ‘उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य’ (ऋ० १०।३७।७)। उद्यति मित्रहरहर्दृशं पातयेमेत्याह। ‘दक्षिणस्यां दिशि यमं प्रत्यपश्यं व्यवस्थितम्’ (भा० वन० ६८।१४)। यमो मे दशोर्गोचरोऽभूदित्यर्थः। ‘दृशीक्ष्योः सदृशेप्यर्थे नाभेदः प्रतिपूर्वयोः’ (वा० प० ३।१२।१३)। प्रतिपश्यतीति तु प्रतीपदर्शनमर्थ इति हेलाराजः। ‘यावन्तो मा सपत्नानामायन्तं प्रतिपश्यथ’ (अथर्व० ७।१४।२)। प्रतिपश्यथ प्रतिकूलं निरीक्षध्वे। ‘आ पश्यति प्रति पश्यति परा पश्यति’ (अथर्व० ४।२०।१)। प्रतिपश्यति प्रतिमुखं स्थितं वर्तमानमपि भयकारणं निरसितुं जानातीति सायणः। ‘प्रति भद्रा अदृक्षत गवां सर्गा न रश्मयः’ (ऋ० ४।५२।५)। प्रत्यदृक्षत प्रत्यदर्शिषत प्रत्यदृश्यन्त। ‘प्रति केतवः प्रथमा अदृश्रन्’ (ऋ० ७।७८।१)। प्रत्यदृश्रन् आभिमुख्येनादृश्यन्त। ‘प्रति यदापो अदृश्रमायतीर्घृतं पयांसि बिभ्रतीर्मधूनि’ (ऋ० १०।३०।१३)। ‘संयोगो वै प्रीतिकरो महत्सु प्रतिदृश्यते’ (भा० आदि० १७०।५६)। प्रतिदृश्यते प्रत्यक्षं दृश्यते। ‘राशयः प्रत्यदृश्यन्त वाससां नेजनेष्विव’ (भा० द्रोण० १८७।१३)। नेजनानि प्रक्षालप्रदेशाः। ‘नाद्य त्वां प्रतिपश्यामि गिरावस्मिन्नरोत्तम’ (भा० वन० ६४।२६)। एकाकिन्या दमयन्त्या उक्तिः। ‘यत्र नैवाद्य न प्रातर्भोजनं प्रतिदृश्यते’ (भा० उ० १३४।१२)। विदुलाया उक्तिरेषा। ‘एतस्मिन्नन्तरे रक्षो रावणः प्रत्यदृश्यत’ (भा० वन० २७८।११)। झटिति दृष्टिविषयतामगात्। ‘न ध्वजो नार्जुनस्तव न रथो न च केशवः। प्रत्यदृश्यत धारेण शरवर्षेण संवृतः’ (भा० द्रोण० १९।१८)॥ प्रत्यदृश्यत तत्कालमदृश्यत। ‘तपस्वी तत्र भगवानगस्त्यः प्रत्यदृश्यत’ (भा० उ० १७।२)। सद्योऽदृश्यतेत्यर्थः। ‘ब्राह्मणो गुणवान् कश्चित् पुरोधाः प्रतिदृश्यताम्’ (भा० आदि० १७४।१३)। प्रतिदृश्यताम् अनुसन्धीयताम्, अन्विष्यताम्। ‘ते देवा असुरान् प्रतिदृश्य यज्ञमन्यदेव कर्तुं दध्रिरे’ (श० ब्रा० ९।५।१।२१)। प्रतिदृश्य संमुखमायतो दृष्ट्वा। ‘गृहान्प्रतिदृश्य जपति’ (लौ० गृ० २७।३)। प्रतिदृश्य आभिमुख्येन दृष्ट्वा। ‘एतादृङ् च प्रतिदृङ् च’ (तै० सं० १।८।१३)। प्रतिदृङ् यः प्रतिकूलं पश्यति सः। ‘राक्षसानां सहस्रेषु न कश्चित् प्रत्यदृश्यत’ (रा० ६।९०।८०)। प्रत्यदृश्यत=अभिमुखो ऽ वालोक्यत। धा {प्रतिधा} धा (डुधाञ् धारणपोषणयोः)। ‘सरड्ढ वा अश्वस्य सक्थ्यावृहत्, तद् देवाश्चतुष्टोमेनैव प्रत्यदधुः’ (तै० सं० ५।३।१२।५)। प्रत्यदधुः पूर्ववत् स्थापितवन्तः। ‘तद् ग्रीवाः प्रतिदधाति’ (श० ब्रा० ३।४।४।१)। ‘ते देवा अश्विनावब्रुवन्। भिषजौ वै स्थः, इदं यज्ञस्य शिरः प्रतिधत्तम्’ ( )। ‘अथास्य शिरश्छित्त्वाऽन्यत्रापनिदधतुरथाश्वस्य शिर आहृत्य तद्धास्य प्रतिदधतुः’ (श० ब्रा० १४।१।१।२४)। ‘सद्यो जङ्घामायसीं विश्पलायै धने हिते सर्तवे प्रत्यधत्तम्’ (ऋ० १।११६।१५)। ‘प्रति जङ्घां विश्पलाया अधत्तम्’ (ऋ० १।११८।८)। अत्र सर्वत्र पूर्वोक्त एवार्थः। ‘तेषां छिन्नं प्रत्येतद् दधामि’ (तै० सं० १।५।१०।४)। सन्दधामीत्यर्थः। समोऽर्थे प्रतिः। ‘प्रत्येव प्रथमेन धत्ते विसृजति द्वितीयेन’ (तै० सं० ६।५।५)। उक्तोऽर्थः। ‘…मघ्वो अग्रमिन्द्रो मदाय प्रति धत् पिबध्यै’ (ऋ० ४।२७।५)। प्रतिधत् प्रतिधत्ते मुखेन सन्धत्ते मुखे दधाति। ‘तदस्मै जातायान्नाद्यं प्रति दधाति यथा कुमाराय स्तनम्’ (ऐ० ब्रा० ६।२९)। उक्तोऽर्थः। ‘तदग्ने चक्षुः प्रति धेहि रेभे शफारुजं येन पश्यसि यातुधानम्’ (ऋ० १०।८७।१२)। प्रतिधेहि प्रतिदेहि। तेन युक्तं कुर्वित्यर्थः। ‘उप मेतं प्रति म एतद् धत्तम्’ (श० ब्रा० ८।२।१।१२)। उक्तोऽर्थः। ‘स इदस्तेव प्रति धादसिष्यन्’ (ऋ० ६।३।५)। प्रतिधात् धनुषि सन्धत्ते। ‘इषु र्न धन्वन्प्रतिधीयते’ (ऋ० ९।६९।१)। ‘अहानि शं भवन्तु नः शं रात्री प्रति धीयताम्’ (अथर्व० ७।७२।१)। प्रतिधीयताम् सन्दधातु। व्यत्ययेन कर्तरि कर्मप्रत्यय इति सायणः। प्रतिधीयताम्=व्युच्छतु इति संस्कृतशार्मण्यकोषः। यदि व्यत्ययो नाभिमतस्तर्हि धीङ् आधारे दिवादिरभ्युपेयताम्। ‘ऊर्ध्वा धीतिः प्रत्यस्य प्रयामन्यधायि’ (ऋ० १।११९।२)। प्रत्यधायि व्यधायि प्रारम्भि। ‘प्रति स्तोमं दधीमहि तुराणाम्’ (ऋ० ७।४०।१)। उक्तोऽर्थः। ‘सुग्रीष्मः प्रतिधीयतां नः’ (पा० गृ० ३।२)। सम्पद्यतामित्यर्थः। ‘सोऽस्यायमात्मा पुण्येभ्यः कर्मभ्यः प्रतिधीयते’ (ऐ० उ० २।४)। विहितानि कर्माणि कर्तुं पितुः स्थाने प्रतिनिधीयते प्रतिनिधी क्रियते। ‘प्रतिदधानेभ्यश्च वो नमः’ (वा० सं० १६।२२) शरसन्धानं कुर्वद्भ्य इत्यर्थः। ‘तस्मात्सर्वाश्चतुरः पदः प्रतिदधत् पलायते’ (अश्वः) (तै० सं० ५।४।१२।५६)। प्रतिदधत् प्रतिक्षिपन् विहरन्, न्यस्यन्। ‘सर्वैः पद्भिः प्रतिदधत् पलायते’ (श ब्रा० १२।३।३।१)। उक्तोऽर्थः। ‘सप्त ऋषयः प्रतिहिताः शरीरे’ (वा० सं० ३४।५५)। प्रतिहिताः प्रतिनिहिताः, ध्यवस्थिताः। ‘प्रतिहितामायतां (इषुम्) मा विस्राष्टम्’ (अथर्व० ११।२।१) प्रतिहितां संहिताम् (इषुम्)। धनुष्यारोपिताम् इत्यर्थः। ‘नमस्ते रुद्रास्यते नमः प्रतिहितायै’ (अथर्व० ६।९०।३)। उक्तोऽर्थः। इषुः स्त्री छन्दसि प्रायेण। इषुः पुमाल्ँलोके प्रायेण। ‘प्रतिहिते च महिष्यां च जुहोति’ (बौ० श्रौ० १२।११)। प्रतिहितोऽत्यन्तप्रियः पुत्र इति सायणः। ‘मा शकन् प्रतिधामिषुम्’ (अथर्व० ८।८।२०)। प्रतिधाम् प्रतिधातुं सन्धातुम्। ‘शकि रणमुल्कमुलौ’ (पा० ३।४।१२) इति तुमुन्नर्थे णमुल्। ‘अपदे पादा प्रतिधातवेऽकः’ (ऋ० १।२४।८)। प्रतिधातवे प्रतिधातुम्। तुमर्थे तवेन्। ‘प्रतिधिरिति पृथिवीम्’ (तै० सं० ५।३।६।२८)। प्रत्येकं धारयति मातृवत् प्रजा इति धिः पृथिवीति भट्टभास्करः। ‘प्रतिधिना पृथिव्या पृथिवीं जिन्व’ (वा० सं० १५।६)। ‘अनितिरसि सन्धिरसि प्रतिधिरसि’ (गो० ब्रा० उ० २।१३)। ‘एकया प्रतिधाऽपिबत् साकं सरांसि त्रिशतम्’ (ऋ० ८।७७।४, नि० ५।२।६)। एकया प्रतिधा=एकेन प्रतिधानेन। सकृत्सन्धाय मुखेन पानपात्रम्। एकेनोच्छ्वासेनेत्यर्थः। ‘काङ्क्षत नाभिकृन्तनेन स्तनप्रतिधानेन च’ (गो० गृ० २।७।१७)। उक्तोऽर्थः। ‘केचिदत्र धेट् पाने इत्यस्य प्रयोगं मन्यते। तदसत्। उत्तरत्र’ (२।७।२२) स्तनं च प्रतिधत्तेति श्रवणात्। ‘एतं वो युवानं प्रतिदध्मः’ (अथर्व० ९।४।२४)। प्रतिदध्मोऽर्पयामः, उपहरामः। ‘प्रजापते र्वा अक्ष्यश्वयत् तत्परापतत्… तद् देवा अश्वमेधेत प्रत्यदधुः’ (पञ्च० ब्रा० २१।४।२)। प्रत्यदधुः पुनः संहितमकुर्वन्। धाव् {प्रतिधाव्} धाव् (धावु गतिशुद्ध्योः)। ‘उत्कूलमुद्वहो भवोदुह्य प्रति धावतात्’ (अथर्व० १९।२५।१)। प्रतिधावतात् प्रत्यग् धाव। वेगितया गत्या निवर्तस्व। धी {प्रतिधी} धी (धीङ् आधारे)। ‘शं रात्री प्रति धीयताम्’ (अथर्व० ७।७२।१)। प्रतिधीयतां प्रतितिष्ठतु। धृ {प्रतिधृ} धृ (धृञ् धारणे)। ‘तस्मादेनाः स्यन्दमाना न किञ्चन प्रतिधारयति’ (श० ब्रा० ३।९।४।४)। प्रतिधारयति वारयति उपरमयति, रुणद्धि। ‘प्रतिधारयति वै ग्रीवा अथो शिरः’ (ऐ० ब्रा० ३।२)। उत्थातुमादौ गलमुन्नमयतीत्यर्थ इति सायणः। उद्ग्रीवो भवतीति यावत्। धृष् {प्रतिधृष्} धृष् (धृष प्रसहने)। ‘कस्त इन्द्र प्रति वज्रं दधर्ष’ (ऋ० ८।९६।९)। प्रतिदधर्ष प्रसहते प्रतिगृह्णाति प्रतिरुणद्धि। ‘तिग्मा अस्य हनवो न प्रतिधृषे’ (ऋ० ८।६०।१३)। उक्तोऽर्थः। ध्यै {प्रतिध्यै} ध्यै (ध्यै चिन्तायाम्)। ‘सुपर्णोऽथाब्रवीद् विप्रं प्रतिध्यातं मया द्विज’ (भा० उ० ११३।८)। प्रध्यातं वै मया द्विजेति पाठान्तरम्। प्रतिध्यातं ध्यातं चिन्तितम्। ध्वंस् {प्रतिध्वंस्} ध्वंस् (ध्वंसु अवस्रंसने, गतावपि)। ‘प्रतिध्वस्तोष्ठदन्तस्य न्यस्तसर्वायुधस्य च’ (भा० शां० १००।३६) प्रतिध्वस्तमवस्रस्तं प्रपतितम्। नद् {प्रतिनद्} नद् (णद अव्यक्ते शब्दे)। ‘निशम्य तं (निनादं) प्रत्यनदंस्तु कौरवाः’ (भा० द्रोण० १०९।३७)। प्रत्यनदन् प्रतिघोषमकुर्वन्। ‘सिंहव्याघ्रवराहाणां नादेन प्रतिनादितम्’ (वनम्) (हरि० २।२२।५६)। प्रतिनादितं प्रतिशब्दितम्। ‘गम्भीरं प्रतिनद्येव निनादं नदतो गिरिः’ (राज० ४।२८५)। गम्भीरं प्रतिनद्य कृतं नादमुद्दिश्य गभीरं नदित्वा। नन्द् {प्रतिनन्द्} नन्द् (टुनदि समृद्धौ)। ‘प्रतिनन्दन्तु पितरः संविदानाः’ (हिरण्य० गृ० २।१४।४)। अस्मासु प्रीताः प्रसन्ना भवन्त्वित्याह। ‘नदन्ति परुषं श्येनाः शिवाः क्रोशन्ति दारुणम्। मृगेन्द्राः प्रतिनन्दन्ति’ (भा० शां० १५३।९८)। प्रसीदन्तीत्यर्थः। तस्मात् पुरस्ताद्वान्तम्। ‘सर्वाः प्रजाः प्रतिनन्दन्ति’ (तै० ब्रा० २।३।९।५)। सञ्चरन्तं वायुं प्रति हृष्यन्तीत्याह। ‘यां देवाः प्रतिनन्दन्ति रात्रिं धेनुमुपायतीम्’ (अथर्व० ३।१०।२)। प्रतिनन्दन्ति स्तुवन्ति प्रशंसन्ति। ‘यथा वयः कुरून्सर्वान् प्रतिनन्दन्ति पाण्डवाः’ (भा० उ० ४७।१५)। सहर्षं सत्कुर्वन्तीत्याह। ‘तत्र स्थितः प्रजाः सर्वाः प्रतिनन्द्य विसर्जयेत्’ (मनु० ७।१४६)। संभाषणदर्शनादिभिः परितोष्येत्यर्थः। ‘वधूर्विधात्रा प्रतिनन्द्यते स्म कल्याणी वीरप्रसवा भवेति’ (कु० ७।८७)। प्रतिनन्द्यते स्म आशिषा वर्ध्यते स्म। ‘पूजयेवशनं नित्यमद्याच्चैतदकुत्सयन्। दृष्ट्वा हृष्येत् प्रसीदेच्च प्रतिनन्देच्च सर्वशः’ (मनु० २।५४)॥ अस्माकं नित्यमस्त्वेतदित्यभिधाय वन्दनं प्रतिनन्दनमिति कुल्लूकः। ‘प्रतिनन्दाम ते वाक्यं सर्वं चैव विशाम्पते’ (भा० वि० ३४।८)। सहर्षं स्वीकुर्म इत्यर्थः। ‘उपधानेन दत्तेन प्रत्यनन्दद् धनञ्जयम्’ (भा० भीष्म० १२०।४६)। धनञ्जयमाशिषाऽवर्धयद् भीष्मः। नम् {प्रतिनम्} नम् (णम प्रह्वत्वे शब्दे च)। ‘कुमारश्चित्पितरं वन्दमानं प्रति नानाम रुद्रोपयन्तम्’ (ऋ० २।३३।१२)। प्रतिनानाम प्रतिननाम प्रणतोऽभूत्, प्रह्वोऽभवत्। नर्द् {प्रतिनर्द्} नर्द् (नर्द अव्यक्ते शब्दे)। ‘महामेघं महाघोरं दर्दुरः प्रति नर्दति’ (भा० कर्ण० ३९।२६)। प्रतिनर्दति प्रातिभट्येन नर्दति रौति। नह् {प्रतिनह्} नह् (णह बन्धने)। प्रतिनाहः प्रतीनाह इति ध्वजनामधेयमित्याभिधानिकाः। नी {प्रतिनी} नी (णीञ् प्रापणे) ‘मृत्यो र्ये अघला दूतास्तेभ्य एतान् प्रति नयामि बद्ध्वा’ (अथर्व० ८।८।१०)। प्रतिनयामि प्रापयामि समर्पयामि। ‘…नौ गृहाय प्रतिनेष्यति’ (रा० २।९८।२२)। प्रतिनेष्यति प्रतिनिवर्त्य नेष्यति। ‘स्थालीपाके धृतपिण्डान् प्रतिनीयाश्नाति’ (कौ० सू० ५२)। प्रतिनीय सन्नीय, सङ्गतान् कृत्वा। ‘तं प्रतिनेतुमयोध्याम्’ (रा० २।९०।१७)। प्रत्यावर्त्य नेतुम् इत्यर्थः। नुद् {प्रतिनुद्} नुद् (णुद प्रेरणे)। ‘प्रत्यजातान् जातवेदो नुदस्व’ (अथर्व० ७।३५।१)। प्रतिनुदस्व पृष्ठतः प्रेरयाऽपसारय। ‘आदित्या वा एतं भूत्यै प्रतिनुदन्ते’ (तै० सं० २।३।१।१)। ‘अग्ने मन्युं प्रतिनुदन्परेषाम् …परि पाहि नस्त्वम्’ (ऋ० १०।१२८।६)। उक्तोऽर्थः। ‘दक्षिणाः प्रतिनुत्ता न प्रतिग्राह्याः’ (काठक० २८।४)। प्रतिनुत्ताः प्रतिग्रहीष्यन्तं प्रति प्रक्षिप्ताः। नृत् {प्रतिनृत्} नृत् (नृती गात्रविक्षेपे)। ‘येऽस्मान्पुरोपनृत्यन्त मूढा गौरिति गोरिति। तान् वयं प्रतिनृत्यामः पुनर्गौरिति गौरिति’ (भा० शल्य० ५९।७)॥ पण् {प्रतिपण्} पण् (पण व्यवहारे स्तुतौ च)। ‘शुनं नो अस्तु प्रपणो विक्रयश्च प्रतिपणः फलिनं मा कृणोतु’ (अथर्व० ३।१५।४)। प्रत्यानेतुं परद्रव्यस्य परिमाणकल्पनं प्रतिपण इति सायणः। पत् {प्रतिपत्} पत् (पत्लृ गतौ)। ‘तान्यनीकानि हंसो यथा मेघमिवापतन्तं धनञ्जयः प्रत्यपतत् तरस्वी’ (भा० वि० ६२।६)। प्रत्यपतत्=वेगेनोपाद्रवत्। पद् {प्रतिपद्} पद् (पद गतौ)। ‘यस्य गार्हपत्याहवनीयावन्तरेणऽनो वा रथो वा श्वा वा प्रतिपद्येत’ (ऐ० ब्रा० ७।१२)। प्रतिपद्येत आगच्छेत्। ‘पूर्वः कूर्चेन प्रतिपद्यते’ (वरम्) (भा० गृ० २।२३)। प्रतिगच्छतीत्यर्थः। ‘अनीकं यातुधानानां समन्तात् प्रत्यपद्यत’ (रा० ३।२४।२८)। प्राप्नोद् इत्य् अर्थः। ‘अगस्त्याद् भारताचार्यः प्रत्यपद्यत मे पिता’ (भा० सौ० १२।१३)। उक्तोऽर्थः। ‘तद्यूयं पुनः सर्वाः स्वरूपं प्रतिपत्स्यथ’ (भा० आदि० २१७।१०)। प्रतिपत्स्यथ=प्रतिपत्स्यध्वे=प्रतिलप्स्यध्वे। ‘प्रायः स्वं महिमानं क्षोभात्प्रतिपद्यते हि जनः’ (शा० ६।३१)। ‘ततः पूरोः सकाशाद्वै स्वां जरां प्रत्यपद्यत’ (हरि० १।३०।३६)। उक्तोऽर्थः। ‘वेत्थ यथेमाः प्रजाः। प्रयत्योपि प्रतिपद्यन्ता इति’ (श० ब्रा० १४।९।१।२)। प्रतिपद्यन्ते आवर्तन्ते, पुनराभवन्ति। इह प्रतिपदिः प्रत्यागमनेर्थे। ‘तेषामाजिं यतामभिसृष्टानां वायुर्मुखं प्रथमः प्रत्यपद्यत’ (ऐ० ब्रा० २।२५)। प्रत्यपद्यत प्राप्नोत् आसादयत्। ‘गत्वा चैवाश्रमं सा तु तापसं प्रत्यपद्यत’ (भा० अनु० १२।२३)। तापसं प्रत्यपद्यत तापसेन संगतवती, समभवत्, सहाशेत। भर्तृत्वेन स्वीकृतवतीति त्वन्ये। ‘जघने सर्वसैन्यानां ममाश्वान् प्रतिपादय’ (भा० शल्य० १९।३३)। प्रतिपादय गमय। ‘एतेन तूर्णं प्रतिपादयेमान् श्वेतान् हयान्’ (भा० वि० ५४।४)। उक्तोऽर्थः। ‘तन्महात्मा महाभागः केतुः सर्वधनुष्मताम्। प्रत्यपादयदाचार्यः प्रीयमाणो धनञ्जयम्’ (भा० सौ० १२।५)। तदस्त्रं ब्रह्मशिरो नाम। प्रत्यपादयत् प्रापयामास। ‘ऋतुपर्णं जना राज्ञे भीमाय प्रत्यपादयन्’ (भा० वन० ७३।१)। प्रत्यपादयन् अगमयन्, अनयन्, प्रापयन्। ‘स्यन्दनं च बलं चैव समीपं प्रत्यपादयत्’ (रा० ६।७॥७)। ‘अधर्मात्पाहि मां राजन्धर्मं च प्रतिपादय’ (भा० आदि० ८२।२१)। उक्तोऽर्थः। ‘सुग्रीवमेव तद्राज्ये राघवः प्रत्यपादयत्’ (रा० १।१।७०)। प्रत्यपादयत् प्रत्यष्ठापयत्। ‘यदद्य राजा सुतम् …यौवराज्ये प्रतिपादयिष्यति’ (रा० गोरे० २।६।३३)। उक्तोऽर्थः। ‘तद्धनुर्ग्रहणमेव राघवः प्रत्यपद्यत समर्थमुत्तरम्’ (रघु० ११।७९)। अजानादित्यर्थः। ‘न किञ्चित्प्रत्यपद्यन्त पुत्रास्ते भरतर्षभ’ (भा० भीष्म० ११९।१११)। नाबुध्यन्त किं कर्तव्यमिति। ‘तिमिरे हि कौशिकानां रूपं प्रतिपद्यते दृष्टिः’ ( )। प्रतिपद्यतेऽनुभवति। ‘प्रतिपेदे चतुष्पादं धनुर्वेदं नृपात्मजः’ (भा० उ० १९२।६१)। प्रतिपेदे शिशिक्षे, उपयुयुजे। ‘यत् पशुं सारमेयं प्रतिपादयसि’ (पञ्चत०)। प्रतिपादयसि मन्यसे। ‘अतिप्रियत्वान्नहि मे कातरं प्रतिपद्यते चैतो वालिवधं राम…’ (भट्टि० ६।१११)॥ प्रतिपद्यते प्रत्येति श्रद्धत्ते। ‘प्रतिपन्नं पुमांसमपहायाप्रतिपन्नसन्दिग्धाः प्रेक्षावद्भिः प्रतिपाद्यन्ते’ (भामत्याम्)। प्रतिपाद्यन्ते बोध्यन्ते। उक्तमेवार्थमुदाहरणैः प्रतिपादयति। बोधयति स्थापयति, उपपादयति। ‘ततः पुत्रवतीमेनां प्रतिपत्स्ये त्वदाज्ञया’ (रघु० १५।७३)। अभ्युपैष्यामि, अङ्गीकरिष्यामीत्याह। ‘न साम्ना प्रतिपद्येत यदि गन्धर्वराडसौ’ (भा० वन० २४३।१७)। ‘तं चापि भगवानत्रिः पुत्रवत् प्रत्यपद्यत’ (रा० २।११७।५)। आलिङ्गनमूर्धाघ्रारणादिभिः पुत्रवदङ्गीचकारेत्यर्थः। ‘न मासे प्रतिपत्तासे मां चेन्मर्तासि मैथिलि’ (भट्टि० ८।९५)। न प्रतिपत्तासे नाङ्गी कर्तासि। ‘मां सुखं प्रतिपद्यस्व दासो भीरु भवामि ते’ (भा० वि० २२।१०)। ‘मन्ये ध्रुवं मयोक्ता सा वचनं प्रतिपत्स्यते’ (भा० आदि० १२४।८)। ‘धारयन्निव चैतस्यै वसूनि प्रत्यपद्यत’ (भट्टि० ८।७४)। प्रत्यपद्यत प्रत्यशृणोत्। ‘सर्वे सर्वेषु भूतेषु यथावत् प्रतिपेदिरे’ (भा० शां० २२७।६२)। प्रतिपेदिरे व्यवजह्रुः, व्यवहृतवन्तः, आचेरुः। ‘(अतिथीन्) महाभागान् अमितधीर् ब्रह्मा लोकपितामहः। दयावान् सर्वेषु भूतेषु यथार्हं प्रतिपद्यते’ (भा० सभा० ११।५७)॥ व्यवहरति आचरति। ‘कामाभिभूतः क्रोधाद् वा यो मिथ्या प्रतिपद्यते। स्वेषु चान्येषु वा…’ (भा० उ० १२९।३५)॥ ‘स भवान्मातृपितृवद् अस्मासु प्रतिपद्यताम्’ (भा० उ० ९५।??५)। ‘शिष्यवृत्ति समापन्नान् गुरुवत् प्रत्यपद्यत’ (भा० आश्रम० २।१२)। आचरदित्यर्थः। इह प्रतिपदिः सकर्मकः। सत्करणं त्वार्थिकोऽर्थः। ‘कथं नु पाण्डवा राजन्प्रतिपत्स्यन्ति कौरवम्’ (भा० शल्य० ३०।६७)। कौरवे व्यवहरिष्यन्ति, तत्र वर्तिष्यन्त इत्यर्थः। ‘अभ्युपेत्य च शुश्रूषां यस्तां न प्रतिपद्यते’ (नारद०)। न प्रतिपद्यते न करोति, नानुतिष्ठति, न विधत्ते। ‘तात इदानीमिमं वृत्तान्तं श्रुत्वा न जाने किं प्रतिपत्स्यते’ (शा० ४)। किं प्रतिपत्स्यते किमावरिष्यति। ‘प्रेषितस्तदेव प्रतिपद्यते’ (आप० ध० १।२।७।२५)। नियुक्तः सन्नियोगमेव कुर्यादित्युक्तं भवति। ‘किं पापं प्रतिपत्स्यसे’ (रा० २।१२।९०) ‘स्वधर्मं प्रतिपद्यस्व नाधर्मं वोढुमर्हसि’ (रा० १।२३।७)। ‘परेतकाले पुरुषो यत्कर्म प्रतिपद्यते’ (रा० ३।५१।३१)। ‘प्रतिपत्स्यति बीभत्सुर्भवतश्चौर्ध्वदेहिकम्’ (भा० मौ० ६।२३)। ‘अवहननादि कर्म प्रतिपद्यते’ (आप० श्रौ० ७।७।२२।१०)। ‘सौभद्रे प्रतिपत्तिं कां प्रत्यपद्यन्त मामकाः’ (भा० द्रोण० ४६।३)। किं प्रतिविधानमाचरन्नित्याह। ‘तथाहं प्रतिपत्स्यामि ज्ञात्वा तेषां बलाबलम्’ (रा० ६।३०।१८)। आचरिष्यामीत्यर्थः। ‘न चायं किञ्चिदस्मासु शत्रुवत् प्रत्यपद्यत’ (अवदा० जा० २२।७४)। ‘स कालयवनश्चापि किं कृष्णे प्रत्यपद्यत’ (हरि० २।५७।४)। कथमाचरन् इत्यर्थः। ‘प्रतिपत्स्यति राजा स पिता ते यदनन्तरम्’ (भा० उ० १७६।६)। ‘स्वभाग्यनिन्दां प्रतिपत्स्यते वा’ (अवदा० सुत जा०, १२)। ‘आचक्षध्वं च भीष्माय रूपेण च गुणैश्च माम्। स एव सुमहातेजाः साम्प्रतं प्रतिपत्स्यते’ (भा० आदि० १३१।३५-३६)॥ युक्तमादरिष्यत इत्याह। ‘यस्त्वधर्मेण द्रव्याणि प्रतिपादयति ज्येष्ठोपि तमभागं कुर्वीत’ (आप० ध० २।१४।१५) प्रतिपादयति व्यवहरति विनियुङ्क्ते। ‘समीक्ष्य कुलधर्मांश्च स्वधर्मं प्रतिपादयेत्’ (मनु० ८।४१)। प्रतिपादयेत् व्यवस्थापयेदिति कुल्लूकः। ‘यद्विधम् (अन्नमुच्चावचं) प्रतिपेदे च रामे प्रियहितेऽतिथौ’ (रा० २।८७।१४-१५)। प्रतिपेदे ददौ, उपजहार। ‘प्रत्यपादि हरयेऽद्भुता द्युतिः’ (पारिजात० १७।२५)। प्रत्यपादि अदायि, उपहृता। ‘ऋणिकस्तं प्रतिभुवे द्विगुणं प्रतिपादयेत्’ (याज्ञ० २।५६ मिताक्षरायां नारदवचनम्)। दद्यादित्यर्थः। ‘कर्म वै सफलं कृत्वा गुरूणां प्रतिपादयेत्’ (भा० अनु० १६२।४४)। कर्म=अध्ययनम्। प्रतिपादयेत् दद्यात्। दक्षिणामिति शेषः। ‘तत्र यद् रिक्थजातं स्यात्तत् तस्मिन् प्रतिपादयेत्’ (मनु० ९।१९०)। प्रतिपादयेत् समर्पयेत्। ‘तदाज्यभागावन्तरेणाहुती प्रतिपादयेत्’ (मुण्डकोप० १।२।२)। उक्तोऽर्थः। ‘उच्यमानोपि परुषं नोत्तरं प्रतिपद्यते’ (रा० २।१।१०)। प्रतिपद्यते प्रयच्छति। ‘स यदि प्रतिपद्येत यथान्यस्त यथाकृतम्’ (मनु० ८।१८३)। स्वीकृत्य दद्यात्। सत्यमस्ति गृह्यतामिति वदन् कुल्लूकस्तु तात्पर्यमाचष्टे। केवलः प्रतिपदिः प्रतिवचतेऽपि वर्तते। तत्र काश्चिद् दिशो निर्दिश्यन्ते– तं ह पप्रच्छ स ह न प्रतिपेदे (गो० ब्रा० पूर्व० १।३२)। प्रतिपेदे प्रत्युवाच, प्रतिवचनं ददौ। ‘तेभ्यो ह न सर्वमिव प्रतिपत्स्ये’ (छां० उ० ५।११।३)। प्रतिवक्तुं नेशिष्य इत्यर्थः। ‘उपोत्तमेन सुहृदो ब्राह्मणस्य शकृत्पिण्डान् पर्वस्वाधाय शकधूमं किमद्याहरिति पृच्छति। भद्रं सुमङ्गलमिति प्रतिपद्यते’ (कौ० सू० ५०।१५, १६)। प्रतिपद्यते प्रतिवक्ति। ‘कौन्तेय यदि प्रश्नांस्तान्मयोक्तान्प्रतिपत्स्यसे’ (भा० वन० ३१२।२७)। उक्तोऽर्थः। ‘कि प्रतिपद्यते वैदर्भः’ (माल० १)। किमुत्तरमाहेत्याह। ‘अथ यत्र प्रतिपद्यते। तच्चतुर्धा पुरोडाशं कृत्वा बर्हिषदं करोति’ (श० ब्रा० १।८।१।४०)। अत्र प्रतिपदिरुच्चैर्व्याहृतौ वर्तते। ‘तामनुकृतिं होताऽऽग्निमारुते शस्त्रे वैश्वानरीयेण सूक्तेन प्रतिपद्यते’ (नि० ७।२३।२)। प्रतिपद्यते प्रारभते। ‘ओङ्कारः स्वर्गद्वारं तस्माद् ब्रह्माध्येष्यमाण एतदादि प्रतिपद्येत’ (आप० ध० १।१३।६)। प्रतिपद्येत उपक्रमेत। अध्येतुमारभेतेत्यर्थः। ‘अत्र बर्हिरादि कर्म प्रतिपद्यते’ (भा० श्रौ० ७।६।१)। ‘साध्वस्मा अस्तु वितथ एष एनस इत्युक्त्वा शास्तुं प्रतिपद्येत’ (आप० ध० २।६।२)। शास्तुं शासितुम्। ‘सविचितं विचित्यं दैवप्रश्नेभ्यो राजा दण्डाय प्रतिपद्येत’ (आप० ध० २।५।१।२)। प्रतिपद्येत प्रक्रमेत। दण्डं प्रणेतुं व्यवस्येदित्यर्थः। ‘यस्मात्तु लोके दृश्यन्ते क्षमिणः पृथिवीसमाः। तस्माज्जन्म च भूतानां भवश्च प्रतिपद्यते’ (भा० वन० २९।३१)॥ प्रतिपद्यते सम्पद्यते वर्तते जायते। ‘भूयिष्ठेन तु राजानः श्रियं भुक्त्वाऽऽयुषः क्षये। तरुणाः प्रतिपद्यन्ते भोक्तुं सुकृतदुष्कृते’ (भा० उ० ९७।७)॥ उक्तोऽर्थः। ‘एवमु हास्याग्नेयीभिरेव प्रतिपद्यमानस्य पावमान्योऽनुशस्ता भवन्ति’ (ऐ० ब्रा० २।३७)। प्रतिपद्यमानस्य प्रारभमाणस्येति सायणः। प्रतिपदिः शंसनार्थ इति षड्गुरुशिष्याः। ‘अर्थिभ्य प्रतिपाद्यानमनिशं प्राप्नोति वृद्धिं पराम्’ (भर्तृ० २।१६)। प्रतिपाद्यमानं दीयमानम्। ‘प्रतिपन्नायां शर्वर्यां संमानितसर्वराजलोकः सुष्वाप’ (हर्ष० ७)। प्रतिपन्नायां प्राप्तायामागतायामवतीर्णायाम्। ‘अस्त्रं ततोऽन्यत् प्रतिपन्नमद्य’ (भा० कर्ण० ४२।१२)। प्रतिपन्नं प्राप्तम्। ‘अन्यथा प्रतिपन्नास्तु’ (भा० आश्व० ३६।२७)। तिर्यस्थावरादियोनिं प्राप्ता इत्यर्थः। ‘अयशो जीवलोके च त्वयाहं प्रतिपादितः’ (रा० २।७४।६)। प्रतिपादितः प्रापितो लम्भितः। ‘कच्चिद् द्विषामविदितः प्रतिपन्नश्च सर्वदा’ (भा० सभा० ५।३९)। प्रतिपन्नो विदितवान्, अवेक्षावान्, सावधानः। प्रतियत्त इति पाठे प्रतीकारे यत्नवान् इत्यर्थः। ‘लीलयापि यत्सन्तः प्रतिपन्नाः सकृत्क्वचित्’ (तन्त्रा० १।६।६९)। प्रतिपन्नाः स्वीकृतवन्तः, प्रतिज्ञातवन्तः। ‘सूत्रार्थद्वयमप्याचार्येण शिष्याः प्रतिपादिताः’ (५।१।५० सू० वृत्तौ)। बोधिताः पाठिताः। ‘तच्च श्रुत्वा प्रतिपादितवन्तः प्राड्विवाकाः परस्परस्य तत् तुलादारकदानमिति’ (तन्त्रा० १।१७)। प्रतिपादितवन्तो निर्णीतवन्तः। ‘त्वयि सम्यङ् महाबाहो प्रतिपन्ना यशस्विनः’ (भा० उ० १२४।३२)। प्रतिपन्ना व्यवहृतवन्तः। ‘वैरे तस्मिन्प्रतिपादिते’ (रा० ४।२२।२०)। प्रतिपादिते कारिते जनिते। ‘कृष्ण दिष्ट्या मम प्रीति र्महती प्रतिपादिता’ (भा० द्रोण० १४९।८)। उक्तोऽर्थः। प्रीतिः प्रहर्षः। ‘किं करिष्यति पाण्डित्यं वस्तुष्वप्रतिपादितम्’ (तन्त्रा० १।१४।१६१)। अप्रतिपादितमविनियुक्तमनुपयुक्तमव्यापृतम्। ‘तथा धर्माहृतेन द्रव्येण तीर्थे प्रतिपन्नेन’ (आप० ध० २।६।१६।२४)। प्रतिपन्नेन प्रतिपादितेन दत्तेन। ‘कृतगोपवधूरतेर्नतो वृषमुग्रे नरकेपि सम्प्रति। प्रतिपत्तिरधः कृतैनसः…’ (शिशु० १६।८)॥ अधः प्रतिपत्तिरधः प्राप्तिः। पक्षे प्रतिपत्तिः प्रवृत्तिः पुरुषकारः। ‘प्राग्वाससः प्रतिपत्तेरित्येके’ (गौ० ध० ९।२३)। प्रतिपत्तिर्बोधः। ‘वागर्थाविव सम्पृक्तौ वागर्थप्रतिपत्तये’ (रघु० १।१)। ‘विद्या शस्त्रस्य शास्त्रस्य द्वे विद्ये प्रतिपत्तये’ (हितोप० प्र० ७)। ‘प्रतिपत्तिविमोहाच्च धर्मस्तेषामनीनशत्’ (भां० शां० ५९।१६)। प्रतिपत्तिविमोहो ज्ञानविलोपः। ‘तथापि ते व्यवसायः प्रतिपत्तिनिष्ठुरः’ (रघु० ८।६५)। प्रतिपत्तिर्निश्चयः, निश्चयेन क्रूरः, कर्कशः। ‘कैकेय्याः प्रतिपत्तिर्हि कथं स्यान्मम वेदने’ (रा० २।२२।१६)। प्रतिपत्तिरध्यवसायः, बुद्धिः। वेदन इत्यस्य स्थाने गोविन्दराजः पीडन इति पठति। ‘पश्यद्भिर्दूरतोऽपायान्सूपायप्रतिपत्तिभिः’ (का० नी० सा० १२।९)। प्रतिपत्तिर्ज्ञानपूर्विका फलप्राप्तिरिति टीका। ‘तस्मान्न प्रतिपत्तिस्तु कार्या युक्ता मता मम’ (भा० सभा० १६।४)। प्रतिपत्तिर्बुद्धी राजसूयविषया। ‘एवं बुद्धिश्च तेजश्च प्रतिपत्तिश्च भारत। भवन्ति भवकालेषु विपद्यन्ते विपर्यये’ (भा० मौ० ८।३२-३३)॥ प्रतिपत्तिरनागतावेक्षणम्। भवकालो भूतिकालः। ‘चिरेणानुगुणं प्रोक्ता प्रतिपत्तिपराङ्मुखी’ (भट्टि० ८।९५)। प्रतिपत्तिरभ्युपगमः स्वीकारः। ‘प्रतिपत्तिभेदः’ (ऋ० प्रा० )। मतद्वैधम्, दर्शनविसंवादः। ‘कर्मसिद्धावाशु प्रतिपत्तिमानय’ (मुद्रा० ४)। प्रतिपत्तिः प्रवृत्तिर्वार्ता वृत्तान्त उदन्तः। ‘धैर्यात्तु कार्यप्रतिपत्तिदक्षाः कृच्छ्राण्यकृच्छ्रेण समुत्तरन्ति’ (अवदा० जा० १४।१०)। कार्यप्रतिपत्तिः कार्यानुष्ठानं कृत्यनिर्वृत्तिः। ‘वयस्य का प्रतिपत्तिरत्र’ (माल० ४)। प्रतिपत्तिर्विधेयम् प्रतिविधेयं वा। ‘चन्द्रगुप्तस्य जनपदे नृशंसा प्रतिपत्तिः’ (मुद्रा० ६)। प्रतिपत्तिर्व्यवहारः, परत्र वृत्तिः। ‘विषादलुप्तप्रतिपत्तिविस्मितं सैन्यम्’ (रघु० ३।४०)। प्रतिपत्तिरितिकर्तव्यता। ‘सौभद्रे प्रतिपत्तिं कां प्रत्यपद्यन्त मामकाः’ (भा० द्रोण० ४६।३)। कां प्रतिपत्तिं कां प्रतिक्रियाम्। ‘नाराचैः प्रतिचिच्छेद प्रतिपत्तिविशारदः’ (भा० द्रोण० १२१।४३)। उक्तोऽर्थः। ‘इह सात्यकिरित्थम्भूत उक्तः। प्रतिपत्तिविशारदः’ (अर्जुनः) (भा० आदि० २२७।१६)। ‘प्रतिपत्तिविशारदः’ (भा० शां० ८०।२८)। उभयत्र कर्तव्याकर्तव्यविवेककुशल इत्यर्थः। ‘तदमुष्म गणित्वस्य तीव्रसेवाश्रमस्य च। प्रतिपत्त्या कतमया तावदानृण्यमाप्नुयाम्’ (राज० ३।१६६)॥ प्रतिपत्तिः प्रतिक्रिया, प्रत्युपकारः, निष्कृतिः। ‘तपः प्रभावसिद्धाभिर्विशेषप्रतिपत्तिभिः’ (रघु० १५।१२)। प्रतिपत्तयः संविधाः। ‘दुष्टानां प्रतिपत्तिं च कृत्स्नं चैव चिकित्सितम्’ (भा० वि० १२।७)। प्रतिपत्तिर्दोषनिराकरणप्रकार इति नीलकण्ठः। प्रतिविधानमिति शब्दार्थः। वेद्मीति शेषः। नकुलस्योक्तिरियम्। ‘छेदो दंशस्य दाहो वा…आयुष्याः प्रतिपत्तयः’ (माल० ४।४)। प्रतिपत्तयः प्रतिपादनोपायाः। ‘सामान्यप्रतिपत्तिपूर्वकमियं दारेषु दृश्या त्वया’ (शा० ४।१७)। प्रतिपत्तिरादरः। ‘आपातमात्रसौन्दर्यं कुत्र नाम न विद्यते। अत्यन्तप्रतिपत्त्या तु दुर्लभोऽलङ्कृतो जनः’ (तन्त्रा० १।१४।१६५)॥ इह प्रतिपत्तिर्गौरवमाहेति मम भाति। ‘भिन्नानि मृन्मयानि प्रतिपाद्यानि’ (बौ० १।४।१३।८) इत्यत्र प्रतिपत्तिर्नाम संस्कारः। कार्योपयुक्तस्योपयुक्तशेषस्य वा वस्तुनो विहितदेशे प्रक्षेपणं प्रतिपत्तिरिति गोविन्दस्वामिवचनम्। स्थावरोदकं तडागादि। ‘तत्र तस्याः शाखाया उत्सर्गः प्रतिपत्तिकर्मेति’ (लौ० गृ० १८।२) सूत्रे देवपालः। ‘क्लेशायाससहो दक्षश्चारः स्यात् प्रतिपत्तिमान्’ (का० नी० सा० १३।२६)। प्रतिपत्तिमान्=भयस्खलितेष्वाशु प्रतिविधाता। ‘द्वापरस्यांशशेषे तु प्रतिपत्तिः कलेरथ’ (मात्स्यपु० १४४।२९)। प्रतिपत्तिः प्रवृत्तिः प्रारम्भ उपक्रमः। ‘अपात्रे प्रतिपत्तिश्च पात्रे चाप्रतिपादनम्’ (भा० उ० ३३।५९)। प्रतिपत्तिर्दानम्। ‘सत्पात्रे प्रतिपत्तिश्च राजवृत्तं चतुर्विधम्’ (का० नी० सा० १।२०)। उक्तोऽर्थः। ‘तया प्रतिपत्तिकुशलयाऽभिहितः (विटः)। प्रष्टव्यं पृच्छसि’ (तन्त्रा० ३।८)। प्रतिपत्तिः प्रतिवचनदानम्। ‘त्वमद्य कृत्यं प्रतिपत्तुमर्हसि’ (रा० ३।३४।२५)। प्रतिपत्तुमनुष्ठातुम्। ‘न युक्तं भवताऽस्मासु प्रतिपत्तुमसाम्प्रतम्’ (भा० उ० ९१।१९)। प्रतिपत्तुं व्यवहर्तुमाचरितुम्। ‘प्रतिपत्तुमङ्गघटते च न तव नृपयोग्यमर्हणम्’ (शिशु० १५।२२)। प्रतिपत्तुं न घटते स्वीकर्तुं न युज्यत इत्यर्थः। ‘न्याय्यः श्रेयोऽभिकामेन प्रतिपत्तुं जनार्दनः’ (भा० अनु० १४८।४७)। प्रतिपत्तुं प्रपत्तुं शरणीकर्तुम्। प्रशब्दस्यार्थे प्रतिः। प्रपत्तिः शरणागतिर्भवति। ‘गोष्ठमुपतिष्ठते ऊर्जा वः पश्याम्यूर्जा मा पश्यत इति प्रतिपद्य मयि वो रायः श्रयन्ताम् इत्यन्तेन’ (भा० श्रौ० ६।३।१)। प्रतिपद्य=प्रारभ्य। ‘प्रतिपादयिता च तीर्थे’ (आप० ध० २।२०।१९)। तीर्थं गुणवत् पात्रं तत्र प्रतिपादयिता विश्राणयिता दाता। ‘अत्र यत् प्रतिपत्तव्यं तन्मे ब्रूहि पितामह’ (भा० सभा० ४०।३)। प्रतिपत्तव्यमाचरितव्यं विधातव्यम्। ‘त्वयि सम्यङ् महाबाहो प्रतिपन्ना यशस्विनः। त्वयापि प्रतिपत्तव्यं तथैव भरतर्षभ’ (भा० उ० १२४।३२-३३)॥ प्रतिपत्तव्यं व्यवहर्तव्यम्। ‘गुणवते कन्या प्रतिपादनीया’ (शा० ४)। ‘वाच्यार्थपूर्विका तद्वत् प्रतिपत्तस्य वस्तुनः’ (ध्वन्या० १।१०)। प्रतिपत् प्रतिपत्तिर्बोधः। ‘पुण्यां प्रतिपदमुद्भावयन्’ (अवदा० कुम्भजा०)। प्रतिपदं बुद्धिम्। ‘ब्रह्मैव प्रतिपदं करोति’ (तै० सं० १।६।१०।४)। प्रतिपद् आरम्भः। ‘त्रिष्टुभो म इमाः सूक्तप्रतिपद इत्येव विद्यात्’ (ऐ० ब्रा० ६।२१)। मे=शंसितुः। प्रतिपद आदिभूताः। ‘वैश्वानराय धिषणामृतावृध इत्याग्निमारुतस्य प्रतिपत्’ (ऐ० ब्रा० ५।२)। ‘पवस्व वाचो अग्रिय इति श्रैष्ठ्यकामः प्रतिपदं कुर्वीत’ (जै० ब्रा० १।९१)। इत्यनुवाकं शंसेदित्यर्थः। ‘आज्यस्य प्रतिपदं करोति’ (तै० ब्रा० ३।८।१५।२)। प्रतिपदं प्राथम्यम्। ‘निदर्शयित्वा रामाय सीतायाः प्रतिपादने’ (रा० ३।७३।१)। प्रतिपादने प्रापणे (उपायमिति शेषः)। ‘त्रेताविमोक्षसमये द्वापरप्रतिपादने’ (भा० शां० १४१।१४)। अनावृष्टिरभूद् घोरेति पूर्वेणान्वयः। द्वापरप्रतिपादने द्वापरप्रारम्भे। ‘असंमूढेन चास्त्राणां कर्तव्यं प्रतिपादनम्’ (भा० वन० १७३।७४)। प्रतिपादनं दानम्। अर्जुनं प्रतीन्द्रवचनमिदम्। ‘द्रविणोपार्जनं भूरि पात्रे च प्रतिपादनम्’ (भा० शां० २३।११)। ‘धनानामेष वै पन्थास्तीर्थेषु प्रतिपादनम्’ (भा० शां० २७०।५)। उक्तोऽर्थः। ‘अग्निमग्निम् इति प्रत्यपादि होत्रा’ (ऐ० ब्रा० ४।७)। प्रत्यपादि प्रारब्धम्। ‘कियच्चिरेणार्यपुत्रः प्रतिपत्तिं दास्यतीति’ (शा० ३)। प्रतिपत्तिर्वार्ता। ‘भवत्यनिष्टादपि नाम दुःसहान्मनस्विनीनां प्रतिपत्तिरीदृशी’ (कु० ५।४२)। प्रतिपत्तिः प्रवृत्तिराचरणम्। ‘न मुष्टिप्रतिसन्धानं न लक्ष्यप्रतिपादनम्’ (रा० ६।८९।३०)। लक्ष्यप्रतिपादनं लक्ष्यभेदनम्। ‘यस्मिन्कृष्णो दिवं यातस्तस्मिन्नेव तदाहनि। प्रतिपन्नं कृतयुगमिति प्राहुः पुराविदः’ (भा० पु० १२।२।३३)। प्रतिपन्नं प्रारब्धम्। प्रतिपद् हि चान्द्रमासस्य प्रथमा तिथिर्भवति। ‘को धिष्ण्यां प्रति वाचं पपाद’ (ऋ० १०।११४।९)। प्रतिपपाद प्रतिपादति करोति। पा {प्रतिपा} पा (पा पाने)। ‘प्रतिपानह्रदान्पूर्णान्’ (रा० २।९१।७८)। भुक्तजरणार्थं यत्पीयते तत् प्रतिपानम्। ‘यवागूं प्रतिपीतस्य शोणितं मोक्षयेद् भिषक्’ (सुश्रुत० सूत्र० १४।२५)। प्रतिरानन्तर्य इति डल्लनः। मात्रार्थ इत्यन्ये। यवागूपानानन्तरम् इत्यर्थः। अल्पाया यवाग्वाः पाने सतीति वार्थः। पाल् {प्रतिपाल्} पाल् (पा रक्षणे णिचि लुगागमः)। ‘हित्वा त्वदर्शनं किञ्चिद् विघ्नं न प्रतिपालयेत्’ (भा० शां० ३६०।७)। प्रतिपालयेत् प्राप्नुयात्। त्वद्दर्शनं हित्वा तव दर्शनं विना। ‘अरिष्टं गच्छ पन्थानं पुत्रान्मे प्रतिपालय’ (भा० उ० १३७।२४)। प्रतिपालय पाहि रक्ष अवेक्षस्व। पिष् {प्रतिपिष्} पिष् (पिष्लृ संचूर्णने)। ‘वरुणो ह वै सोमस्य राज्ञोऽमीवाक्षि प्रतिपिपेष तदश्वयत्’ (श० ब्रा० ४।२।१।११)। प्रतिपिपेष ताडयामास प्रजहार। ‘पिनाकं प्रतिपिनष्ट्येनेन’ (नि० ३।२१)। प्रतिपिनष्टि चूर्णयति प्रणिहन्ति। ‘स त्वा प्रतिपेक्ष्यति’ (छां० उ० २।२२।४)। उक्तोऽर्थः। ‘स्फुरतां प्रतिपिष्टानामश्वानां शीघ्रगामिनाम्।…शब्दश्च तुमुलः समपद्यत’ (भा० शल्य० २३।७४)। प्रतिपिष्टानां संघृष्टानाम्। प्रतिविष्टानामिति पाठान्तरम्। पीड् {प्रतिपीड्} पीड् (पीड अवगाहने)। ‘सुग्रीवस्य शुभौ मूर्ध्ना चरणौ प्रत्यपीडयत्’ (रा० ५।६२।११)। समधर्षत्, अस्पृशत्। ‘विविधानि (गोसहस्राणि) हरिष्यामः प्रतिपीड्य पुरं बलात्’ (भा० वि० ३०।१०)। प्रतिपीड्य बाधित्वा कदर्थयित्वा। पूज् {प्रतिपूज्} पूज् (पूज पूजायाम्)। ‘नारदोपि ययौ स्वर्गे दानवैः प्रतिपूजितः’ (स्कन्दपु० केदार० ८६।३०)। **दानवैः प्रतिपूजितः=दानवैः प्रत्येकं पूजितः। ‘प्रतिपूज्य यथान्यायमिदं वचनमब्रुवन्’ (मनु० १।१)। मनुना पूर्वं स्वागतवचनेनासनदानादिना च पूजिताः सन्तस्तस्य पूजां कृत्वेत्यर्थः। पूर् {प्रतिपूर्} पूर् (पूरी आप्यायने)। ‘रत्नैर्धनैश्च पशुभिः सस्यैश्चापि पृथग्विधैः। नगरं विषयश्चास्य प्रतिपूर्णस्तदाऽभवत्’ (भा० अनु० २।१५)॥ प्रतिरनर्थकः पूर्ण इत्येवार्थः। ‘न तल्लोके द्रव्यमस्ति यल्लोकं प्रतिपूरयेत्। समुद्रकल्पः पुरुषो न कदाचन पूर्यते’ (भा० अनु० ९३।४६)॥ पूर्ववाक्ये प्रतिशब्दः श्रूयते, उत्तरस्मिंश्च तदभावः। समानश्चार्थः। तेन प्रतिशब्दोऽनर्थकः। प्रच्छ् {प्रतिप्रच्छ्} प्रच्छ् (प्रच्छ ज्ञीप्सायाम्)। ‘सुभाषितप्रश्नप्रतिप्रश्नैः कालोऽतिवर्तते’ (तन्त्रा० ३।४)। प्रतिप्रश्नः प्रश्ने सति प्रश्नः। पॄ {प्रतिपॄ} पॄ (पॄ पालनपूरणयोः)। ‘प्रति वामत्र वरमा जनाय पृणीतमुद्नो दिव्यस्य चारोः’ (ऋ० ७।६५।४)। प्रतिपृणीतं प्रतिदत्तम्। प्लु {प्रतिप्लु} प्लु (प्लुङ् प्लुवनतरणयोः)। ‘प्रतिप्लवनमेवाथ…’ (रा० १।३।३३)। प्रतिप्लवनं (सागरस्य) पुनस्तरणम्। फल् {प्रतिफल्} फल् (फल निष्पत्तौ)। बन्ध् {प्रतिबन्ध्} बन्ध् (बन्ध बन्धने)। ‘वृक्षे नावं प्रतिबध्नीष्व’ (श० ब्रा० १।८।१।६)। बधानेत्यर्थः। प्रतिशब्दोर्थे विशेषं न करोति धात्वर्थानुवादी। ‘प्रतिबध्नाति हि श्रेयः पूज्यपूजाव्यतिक्रमः’ (रघु० १।७९)। प्रतिबध्नाति रुणद्धि व्यवधत्ते। ‘स हि बहुश्रुतो बहुदृष्टत्वादनेकविषये मन्त्रार्थे न क्वचित् प्रतिबध्यते’ (नि० १।१६।१० इत्यत्र दुर्गः)। न रुद्धप्रसरो भवतीत्यर्थः। ‘वनाय पीतप्रतिबद्धवत्सां यशोधनो धेनुमृषेर्मुमोच’ (रघु० २।५)। प्रतिबद्धः पुनर्बद्धः, पूर्वं विसृष्टः पश्चाद् बद्धः। ‘बहलानुरागकुरुविन्ददलप्रतिबद्धमध्यमिव दिग्वलयम्’ (शिशु० ९।८)। प्रतिबद्धमध्यम् प्रत्युप्तमध्यम्। ‘प्रायः सर्वाः क्रियास्तस्मिन्प्रतिबद्धाः शरीरिणाम्’ (अष्टाङ्ग० सूत्र० १२।७)। तस्मिन्प्रतिबद्धास्तदायत्ताः, तन्निबन्धनाः, तन्मूलाः। ‘नैतेषामित्संज्ञा प्रतिषिध्यतेऽपि तु तत्प्रतिबद्धं कार्यम्’ (पा० १।३।९ सूत्रे कैयटः)। उक्तोऽर्थः। ‘स्वरितत्वप्रतिबद्धा हि शब्दानामनुवृत्तिः’ (पा० ७।१।३ सूत्रे न्यासः)। ‘तदन्तरज्ञानमात्रप्रतिबद्धा हि सम्पदः’ (तन्त्रा० १।१।३३)। प्रतिबद्धा निबद्धा आधृताः। ‘न प्रतिबद्धं गमयति वक्ति न वा प्रश्नमेकमपि पृष्टः। निगदति न च शिष्येभ्यः कथं स शास्त्रविज्ज्ञेयः’ (व० बृ० सं० २।१)॥ प्रतिबद्धं पिहितं संवृतं गूढं जटिलम्। ‘येन च प्रतिबद्धं तद् व्यापकम्’ (सां० कौ०)। प्रतिबद्धविनाभूतम्। मनोहतः प्रतिहतः प्रतिबद्धो हतश्च स इत्यमरः। प्रतिबद्धो मनोहतो भग्नाश इत्यनर्थान्तरम्। प्रयोगस्तु मृग्यः। ‘स तपः प्रतिबन्धमन्युना’ (रघु० ८।८०)। प्रतिबन्धो विघ्नः प्रत्यूहोऽन्तरायः। ‘सखे दृढप्रतिबन्धो भव’ (शा० २)। प्रतिबन्धो विरोधः। ‘न ननाम प्रतिबन्धेन न चावस्कन्दकर्मणा’ (हरि० २।४२।४५)। प्रतिबन्धो रोधः परिवेष्टनम् परिक्षेपः। ‘धनुः प्रतिबन्धं भक्षयितुमारब्धः’ (तन्त्र० २।३)। प्रतिबन्धो मौर्वी। बाध् {प्रतिबाध्} बाध् (बाधृ लोडने, लोडनं प्रतिघातः)। ‘ततः स्म मागधं संख्ये प्रति बाधेम यद्वयम्’ (भा० सभा० १५।२४)। प्रतिबाधेम प्रतिबाधेमहि प्रतिहन्याम प्रतिप्रहरेम, हिंस्याम। ‘तस्थौ च तत्रैव महाधनुष्मान्। शरैस्तदस्त्रं प्रतिबाधमानः’ (भा० भीष्म० ८५।२९)॥ प्रतिबाधमानः प्रतिघ्नन्, वारयन्। ‘भविष्यन्ति वने यानि तपोविघ्नकराणि ते। रथेन प्रतिबाधिष्ये तानि सर्वाणि राघव’ (रा० २।५२।५०)॥ उक्तोऽर्थः। सुमन्त्रस्य रामं प्रत्युवितरियम्। बुध् {प्रतिबुध्} बुध् (बुध अवगमने)। ‘प्रसुप्तः प्रतिबुध्यते’ (मनु० १।७४)। प्रतिबुध्यते जागर्ति निद्रां जहाति। ‘प्रति त्वा दुहितर्दिव उषो जीरा अभुत्स्महि’ (ऋ० ७।८१।३)। प्रत्यभुत्स्महि पश्यामः, त्वयि दृशं प्रेरयामः, उपेता त्वमिति जानीमः। ‘प्रति स्तोमैरभुत्स्महि’ (ऋ० ४।५२।४)। स्तोमैस्त्वा त्वां हे उषः प्रत्यभुत्स्महि। ‘तदपोहितुमर्हसि प्रिये प्रतिबोधेन विषादमाशु मे’ (रघु० ८।५४)। ‘स्त्रीणामशिक्षितपटुत्वममानुषीषु संदृश्यते किमुत याः प्रतिबोधवत्यः’ (शा ५।२२)। प्रतिबोधो बुद्धिरभ्यूहः। ‘संमोहः खलु विस्मयनीयो न प्रतिबोधः’ (शा० ६)। प्रतिबोधः स्मृतिः। ‘प्रतिबुद्धापि किं करिष्यामि’ (शा० ४)। प्रतिबुद्धा जागरिता। ‘अप्रतिबुद्धोपि चूतप्रसवोऽत्र बन्धनभङ्गसुरभिर्भवति’ (शा० ६)। अविकसितः, अविजृम्भितः, अनुन्मीलितः अविनिद्रितः। ब्रू {प्रतिब्रू} ब्रू (ब्रूञ् व्यक्तायां वाचि)। ‘मनश्चिन्मे हृद आ प्रत्यवोचत्’ (ऋ० ८।१००।५)। ‘स एकया पृष्टो दशभिः प्रत्युवाच’ (ऐ० ब्रा० ७।१३)। ‘प्रातर्वः प्रतिवक्तास्मि’ (ऐ० ब्रा० ३।२२)। प्रतिवक्तास्मि पृष्टमाख्यास्यामि, प्रश्नं वक्ष्यामि, प्रतिवचनमुत्तरं दास्यामि। ‘स यदि त्वा पृच्छेत् तिस्र इति प्रतिब्रूयात्’ (तै० ब्रा० ३।११।८।२)। उक्तोऽर्थः। ‘प्रत्याह यश्चापि नियुज्यमानः’ (भा० उ० ३७।२६)। प्रत्याह प्रत्याचष्टे, निषेधवचनमाह। ‘स यदि पितरं वा मातरं वा… किञ्चिद् भृशमिव प्रत्याह’ (छां० उ० ७।१५।२)। प्रतीपं वच आहेत्यर्थः। ‘त्वयेदिन्द्र युजा वयं प्रति ब्रुवीमहि स्पृधः’ (ऋ० ८।९२।३२)। प्रतिब्रुवीमहि स्पृधः-अवस्कन्तॄनरातीन् पराणुदेमहीत्याह। ‘त्वया युजात्वया सख्या समम्। त्वया प्रतिब्रुवे युजा’ (ऋ० ७।३१।६)। ‘त्वया ह स्विद्युजा वयं प्रति श्वसन्तं वृषभं ब्रुवीमहि’ (ऋ० ८।२१।११)। उक्तोऽर्थः। ‘सजातैरिद्धोऽप्रतिब्रुवद्भिः’ (अथर्व० ३।८।३)। इद्धोऽग्निः। अप्रतिब्रुवद्भिरप्रतिकूलवादिभिः। ‘एतेन योगः प्रत्युक्तः’ (ब्र० सू० २।१।३)। प्रत्युक्तः प्रत्याख्यातः प्रत्यादिष्टो निरस्तः। भज् {प्रतिभज्} भज् (भज सेवायाम्)। ‘इदं रत्नं चोरितचरं राजानं प्रतिभजते पुरा।’ पुरा प्रतिभजते=अचिरेण प्रतिनिवर्त्स्यति प्रतियास्यति। यावत्पुरानिपातयोर्लट्। भा {प्रतिभा} भा (भा दीप्तौ)। ‘प्रतिभान्त्यद्य वनानि केतकीनाम्’ (घट० १५)। प्रतिभान्ति भान्ति शोभन्ते। अस्थाने प्रतिः। ‘स्त्रीरत्नसृष्टिरपरा प्रतिभाति सा मे’ (शा० २।१०)। प्रतिभाति प्रतीयते, आभासते। ‘त्रितं कूपेऽवहितमेतत् सूक्तं प्रतिबभौ’ (नि० ४।६।१)। उक्तोऽर्थः। ‘नोत्तरं प्रतिभाति मे।’ न स्फुरति, बुद्धिं नोपैति। ‘सा भार्या प्रतिभाति मे’ (कथा)। प्रतिभाति ओपयिकी भाति। ‘तमृते पाण्डवश्रेष्ठ वनं न प्रतिभाति मे’ (भा० वन० ८०।१२)। न प्रतिभाति न रोचते। ‘कैकेयीसंश्रितं जल्पं नेदानीं प्रतिभाति माम्’ (रा० २।६०।१४)। न माम् प्रतिभाति न मे स्मृतिमुपारोहति, नाहं तं स्मरामि। ‘अप्सराः प्रत्यभात्तस्य सा हि चित्ते न देवता’ (राज० ३।४१८)। प्रत्याभात्=आविरभूत्। ‘अहो स्वामिनो धर्मशास्त्रं प्रति प्रतिभा’ (तन्त्रा० १।९)। प्रतिभा बोधः। नवनवोन्मेषशालिनी बुद्धिः प्रतिभा। ‘प्रतिभामुपसर्गांश्चाप्युपसंगृह्य योगतः’ (भा० शां० २४०।२४)। प्रतिभा सकलशास्त्रार्थभानम्। ‘संवत्सरं प्रतीक्षेताऽप्रतिभायाम्’ (गौ० ध० २।४।२८)। वक्तव्यं न प्रतिभातीति तदा। ‘देव मम सन्धिविग्रहयानानि त्रीण्यपि न प्रति भान्ति’ (पञ्चत० ३।४३ इत्यतोऽनन्तरम्)। प्रतिभान्ति रोचन्ते। भिद् {प्रतिभिद्} भिद् (भिदिर् विदारणे)। ‘स्वप्नकीर्तितविपक्षमङ्गनाः प्रत्यभैत्सुरवदन्त्य एव तम्’ (रघु० १९।२२)। प्रत्यभैत्सुः प्रतिचक्रुः, तिरश्चक्रुः। ‘प्रतिभिद्य कान्तमपराधकृतम्’ (शिशु० ९।५८)। प्रतिभिद्य=अधिक्षिप्य=अपोद्य=गर्हित्वा=निन्दित्वा। निराकृत्येति वा। ‘दूर्वाप्रवालैः प्रतिभिन्नशोभम्’ (कु० ७।७)। विशेषितशोभम्, उपचितशोभम् इत्यर्थः। ‘चन्द्रेण प्रतिभिन्नमौलेः’ (कु० ७।३५)। सङ्गतमुकुटस्य। समर्थे प्रतिः। भू {प्रतिभू} भू (भू सत्तायाम्)। ‘प्रति द्युमन्तं सुविताय भूषति’ (ऋ० १०।४०।१)। प्रतिभूषति लेटि सिपि रूपम्। (यान्तं) द्युमन्तं (रथं) प्रतिभूषति=समर्थयति। ‘एषा विद्येतरे विद्ये प्रतिभविष्यति’ (श० ब्रा० ४।६।७।१६)। प्रतिभविष्यति तुल्या भविष्यति। प्रतिभवति तस्य ग्रहीतुः स्थाने भवतीति प्रतिभूरिति नारदस्मृतौ भवस्वामी। ‘ग्रामेयान्ग्रामदोषांश्च ग्रामिकः प्रतिभावयेत्। तान्ब्रूयाद् दशपायासौ स तु विंशतिपाय वै’ (भा० शां० ८७।४)॥ प्रतिभावयेत् विभावयेत्, उपलभेत, जानीयात्। ‘कुलिशं सर्वलोहानामम्भसां शैलसेतवः। अभेद्या प्रतिभाव्यन्ते…’ (राज० ६।२७३)। उक्तोऽर्थः। ‘य उ हैवंविदं। स्वेषु प्रतिबुभूषति’ (श० ब्रा० १०।३।५।९)। प्रतिद्वन्द्वीभवितुमिच्छतीत्याह। ‘न दुर्बलः प्रातिभाव्यं करोति’ (भा० उ० ३३।११०)। प्रतिभावः प्रतिकूलश्चित्ताभिप्रायः। स एव प्रातिभाव्यम्, विरोध इति क्लिष्टा कल्पना नीलकण्ठस्य। प्रतिभुवो भावः कर्म वा प्रातिभाव्यमिति व्युत्पत्तिस्तु प्रसिद्धेरादर्तव्या। न चार्थासङ्गतिश्शङ्कनीया। दुर्बलस्यासमर्थस्य कृशधनस्य प्रातिभाव्येऽयोगात्। भृ {प्रतिभृ} भृ (भृञ् भरणे)। ‘प्रति धाना भरत तूयमस्मै’ (ऋ० ३।५२।८)। शीघ्रमस्मा इन्द्राय धानाः प्रतिभरत उपहरतेत्याह। मन् {प्रतिमन्} मन् (मनु अवबोधने)। ‘तदु ह शौनकः कापेयः प्रतिमन्वानः प्रत्येयाय’ (छां० उ० ४।३।७)। तद् (ब्रह्मचारिणो वचः) प्रतिमन्वानो मनसा विमृशन्, प्रतिवक्तुं चिन्तयन्नित्यर्थः। मा {प्रतिमा} मा (माङ् माने)। ‘गायत्रेण प्रति मिमीतेऽर्कम्’ (ऋ० १।१६४।२४)। प्रतिमिमीतेऽनुकरोति। ‘नराशंसः प्रति शूरो मिमानः’ (तै० ब्रा० २।६।८।१)। प्रतिमिमानः परिच्छिन्दन्। ‘असौ वै लोकः प्रतिमैष ह्यन्तरिक्षलोके प्रतिमित इव’ (श० ब्रा० ८।३।३।५)। प्रतिमितः प्रतिबिम्बितः प्रतिफलितः। ‘प्रतिमितरविदीपोद्भासिशुभ्रातपत्र०’ (राज० ५।४८३)। उक्तोऽर्थः। ‘कासीत् प्रमा प्रतिमा किं निदानम्’ (ऋ० १०।१३०।३)। प्रतिमा प्रतिकृतिः। ‘सहस्रस्य प्रतिमासि’ (वा० सं० १५।६५)। ‘यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्’ (काठक० ३४।१४)। ‘अतीव सर्वलोकेषु यशसाऽप्रतिमः सदा’ (हरि० १।२६।३)। अप्रतिमोऽनुपमः। चन्द्रप्रतिमः। चन्द्रोपमः। प्रतिमशब्द उत्तरपदस्थः स्वसदृशे वर्तते। ‘वृष्णो वध्रिः प्रतिमानं बुभूषन्’ (ऋ० १।३२।७)। प्रतिमानं तुल्यबलः सपत्नः, अभ्यमित्रीयः। ‘आससाद रणे भोजं प्रतिमानं धनुष्मताम्’ (भा० द्रोण० ११६।३१)। ‘सोऽर्जुनेन हतः कर्णः प्रतिमानं धनुष्मताम्’ (भा० कर्ण० ८।१८)। प्रतिमानं ध्वजभूतः। ‘प्रतिमानेषु कुम्भेषु दन्तवेष्टेषु चापरे’ (भा० कर्ण० २८।३१)। प्रतिमानं गजकुम्भान्तरालम्। अधः कुम्भस्य वाहित्थं प्रतिमानमधोऽस्य यदित्यमरः। मान् {प्रतिमान्} मान् (मान पूजायाम्)। ‘स्विष्ट्याऽभितुष्टानि हि दैवतानि भूतानि वृष्ट्या प्रतिमानयन्ति’ (अवदा० यज्ञजा० ८)। प्रतिमानयन्ति प्रतिपूजयन्ति। मीव् {प्रतिमीव्} मीव् (मीव स्थौल्ये)। ‘पश्चाद्वातं प्रति मीवति’ (तै० सं० २।४।९।१)। प्रतिमीवति क्षीणं करोति, क्रशयति। उपसर्गकृतो धात्वर्थबाधः। मुच् {प्रतिमुच्} मुच् (मुच्लृ मोक्षणे)। ‘अप्रजस्तामस्वगतामवर्तिम्। उग्र ईशानः प्रति मुञ्च तस्मिन्’ (अथर्व० ९।२।३)॥ प्रतिमुञ्च=मुञ्च। प्रतिशब्दो धात्वर्थानुवादी। ‘प्रतिमुञ्चन्ति वत्सान्’ (श० ब्रा० ११।१।४।१)। मुञ्चन्ति विसृजन्तीत्यर्थः। प्रतिरपार्थकः। ‘ये त्वां प्रोत्साहयन्त्येते नैते कृत्याय कर्हिचित्। वैरं परेषां ग्रीवायां प्रतिमोक्ष्यन्ति संयुगे’ (भा० उ० १२५।१३)॥ उक्तोऽर्थः। ‘परेषामस्मदादीनाम्। तत्स्वीकृत्यानुगृह्णातु देवस्तां प्रतिमुच्य वा’ (कथा० ९१।१२)। ‘अद्य ते पुरुषव्याघ्र प्रतिमोक्ष्ये ऋणं तव’ (भा० भीष्म० १०९।२९)। प्रतिमोक्ष्ये मोक्ष्ये विगणयिष्यामि विनेष्ये शोधयिष्यामि। ‘प्रजा रक्षन् परं शक्त्या किल्बिषात्प्रतिमुच्यते’ (मनु० १०।११८)। पापाद्धीयत इत्यर्थः। ‘विश्वा रूपाणि प्रति मुञ्चते कविः’ (ऋ० ५।८१।२, वा० सं० १२।२)। प्रतिमुञ्चते बध्नाति आत्मनि धारयतीति सायणः। प्रतिमुञ्चते प्रतिबध्नाति द्रव्येष्वपहत्य शार्वरं तमः प्रकाशयतीति तूवटः। अस्थाने प्रतिशब्दस्य प्रयोग उवटेन। प्रतिमुञ्चतेर्बन्धनमर्थमुदीर्य प्रकाशनेऽर्थे तात्पर्यवचनं दुर्वचम्। ‘पिशङ्गं द्रापिं प्रति मुञ्चते कविः’ (ऋ० ४।५३।२)। पिङ्गं वासः परिधत्त इत्यर्थः। ‘ब्रह्मज्यस्य प्रति मुञ्च पाशान्’ (अथर्व० १३।३।१)। प्रतिमुञ्च बधान, सिनीहि। ‘वरुणो वरुणपाशैः प्रत्यमुञ्चत्’ (शां० ब्रा० ५।६)। उक्तोऽर्थः। ‘ये रूपाणि प्रतिमुञ्चमाना असुराः सन्तः स्वधया चरन्ति’ (वा० सं० २।३०)। पितृरूपाणि बध्नन्त आत्मनि दधत आतिष्ठन्तीत्यर्थः। ‘त्रिंशत् स्वसार उपयन्ति निष्कृतं समानं केतुं प्रतिमुञ्चमानाः’ (तै० सं० ४।३।११।३)। उक्तोऽर्थः। ‘ज्योतिष्मती प्रति मुञ्चते नभो रात्री देवी’ (तै० सं० ४।३।११।३)। ‘छायासु प्रतिमुक्तशष्पकवलं निद्रायते गोकूलम्’ (मृच्छ० ८।११)। प्रतिमुक्तो मुक्तस्त्यक्तः। ‘गृहीतप्रतिमुक्तस्य… महेन्द्रनाथस्य’ (रघु० ४।४३)। प्रतिमुक्तोऽपरतन्त्रीकृतः। आमुक्तः प्रतिमुक्तश्च पिनद्धश्चापिनद्धवदित्यमरः। ‘भ्रूणहत्याया एवैषा रूपं प्रतिमुच्यास्ते’ (व० ध० सू० ५।८)। प्रतिमुच्य परिगृह्य, आस्थाय। ‘तमेकदा मणिं कण्ठे प्रतिमुच्य महाप्रभम्’ (भा० पु० १०।५६।१३)। प्रतिमुच्य बद्ध्वा, आसज्य। ‘अमुं तुरङ्गं प्रतिमोक्तुमर्हसि’ (रघु० ३।४६)। प्रतिमोक्तुं मोक्तुं विस्रष्टुम्। ‘रक्षोबधान्तो न च मे प्रयासो व्यर्थः स वैरप्रतिमोचनाय’ (रघु० १४।४१)। वैरप्रतिमोचनं वैरनियतिनम्। मुद् {प्रतिमुद्} मुद् (मुद हर्षे)। ‘ओषधयः प्रतिमोदध्वमग्निमेतम्’ (वा० सं० ११।४७)। प्रत्युत्थानादिभिः प्रतिहर्षयताग्निम् इत्याह। मुह् {प्रतिमुह्} मुह् (मुह वैचित्ये)। ‘परनेयोऽग्रणीर्यस्य स मार्गान्प्रतिमुह्यति’ (भा० सभा० ५५।४)। मार्गेष्वाश्रयणीयेषु विमुह्यतीत्यर्थः। प्रतिः कर्मप्रवचनीयो वा स्यात्। मृज् {प्रतिमृज्} मृज् (मृजू शुद्धौ)। ‘विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते…न प्रतिमार्ष्टि’ (आप० श्रौ० २।३।८।५)। प्रतिमार्ष्टि अग्रादारभ्य स्पृशति। मृश् {प्रतिमृश्} मृश् (मृश आमर्शने, आमर्शनं स्पर्शः)। ‘यस्ते गर्भं प्रतिमृशात्’ (अथर्व० ८।६।१८)। प्रतिमृशात् पीडयेत् (यथा जीवो न जायेत)। मोक्ष् {प्रतिमोक्ष्} मोक्ष् (मोक्ष उत्सर्गे मुच्लृ मोक्षणे, जसि मोक्षणे इत्यत्र ज्ञापितः)। ‘न्यायतश्च करादानं स्वयं च प्रतिमोक्षणम्’ (का० नी० सा० १४।५४)। यज् {प्रतियज्} यज् (यज देवपूजासंगतिकरणदानेषु)। ‘आज्येनेतरे प्रतियजन्त आसते’ (श० ब्रा० ४।६।८।१९)। प्रतियजन्तः केनाप्युद्देशेन यजन्तः। ‘अत्र वा दिशः प्रतियजेत्’ (आप० श्रौ० ७।८।२५।१४)। प्रतिदिशं यागं कुर्यादित्यर्थः। यत् {प्रतियत्} यत् (यती प्रयत्ने, यत निकारोपस्कारयोः)। ‘त्वमिमानि रक्षांसि प्रतियतस्व’ (श० ब्रा० ९।२।३।३) प्रतियतस्व रुन्द्धि, प्रतिकुरु, प्रतिविधेहि। ‘कृञः प्रतियत्ने’ (पा० २।३।५३)। ‘उपात् प्रतियत्नवैकृतवाक्याध्याहारेषु च’ (पा० ६।१।१३६)। सतो गुणान्तराधानमाधिक्याय, वृद्धस्य वा तादवस्थ्याय समीहा प्रतियत्नः। ‘सुगन्धितामप्रतियत्नपूर्वां बिभ्रन्ति यत्र प्रमदाय पुंसाम्’ (शिशु० ३।५४)। प्रतियत्नस्तु संस्कार इति वैजयन्तीति मल्लिः। ‘कृत्वा हि सुमहत्कर्म हत्वा भीष्ममुखान्कुरून्। जयः प्राप्तो यशः प्राग्र्यं वैरं च प्रतियातितम्’ (भा० शल्य० ५८।११)॥ प्रतियातितं निर्यातितं शोधितम्। ‘भ्रातॄंस्तान् विपिने त्यक्त्वा वैरमप्रतियात्य च’ (भा० वन० ३७।५५)। अप्रतियात्य अनिर्यात्य। ‘अनिर्विदा या विदधे विधात्रा पृथ्वी पृथिव्याः प्रतियातनेव’ (शिशु० ३।३४)। प्रतियातना प्रतिकृतिः। तथा चामरः पठति–प्रतियातना प्रतिच्छाया प्रतिकृतिरिति। यम् {प्रतियम्} यम् (यम उपरमे)। ‘यया शूर प्रत्यस्मभ्यं यंसि त्मनमूर्जं न विश्वध क्षरध्यै’ (ऋ० १।६३।८)। प्रतियंसि प्रतियच्छसि, प्रयच्छसि। या {प्रतिया} या (या प्रापणे, प्रापणमिह गतिः)। ‘उभा यातं प्रति हव्यानि वीतये।’ (ऋ० ८।९०।७)। प्रतियातम् इतोऽभिमुखमेतम्। ‘भानावस्तं प्रतियाते महीध्रम्’ (भा० ५।७२१६)। अस्ताचलमुपेते सति। ‘वेगेनापततस्तांस्तु प्रभिन्नानिव वारणान्। पाण्डुपुत्रौ महेष्वासौ प्रतियातावरिन्दमौ’ (भा० आदि० १८९।१४)॥ प्रतियानमिह युयुत्सयाऽभिमुखं गमनम्। ‘गयं नृपः कः प्रतियाति कर्मभिः’ (भा० पु० ५।१५।९)। को नृपो गयेन राज्ञा साम्यमुपैतुमर्हतीत्याह भागवतकारः। ‘प्रतियानं साम्यप्राप्तिरिति तस्यैककस्योत्प्रेक्षा। या माऽभजन् दुर्जरगेहशृङ्खलाः संवृश्च्य तद्वः प्रतियातु साधुना’ (भा० पु० १०।३२।२२)। तच्छब्दस्तृतीये चरणे पठितं स्वसाधुकृत्यमित्येतत् प्रत्यवमृशति। ततः साधु कर्म युष्माकं साधुत्वेनैव शक्यं निर्यातयितुं न मत्कृतेन यत्नेनेति कवेराशयः कथंचिदुन्नेयो भवति। याच् {प्रतियाच्} याच् (टुयाचृ याच्ञायाम्)। ‘गोभिस्तु भक्षितं सस्यं यो नरः प्रतियाचते’ (याज्ञ० २।१६१ मिताक्षरायामुद्धृतं नारदवचनम्)। यावन्मे सस्यं तव गोभिर्भक्षितं तावन्मे प्रतिदीयतामित्यभियुक्त इत्यर्थः। यु {प्रतियु} यु (यु मिश्रणामिश्रणयोः)। ‘प्राणानेवास्य प्रतीचः प्रति यौति’ (तै० सं० ३।४।८।५)। प्रतियौति नियच्छति प्रतिरुणद्धि। प्रातिकूल्येन प्रवर्तयतीति तु भट्टभास्करः। ‘विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते नोद्यौति न प्रयौति न प्रतियौति’ (आप० श्रौ० २।३।८।५)। न प्रतियौति न पश्चात्सारयतीति धर्तस्वामिभाष्यम्। न प्रतिचीनं हरतीति रुद्रदत्तः। सोऽयं शब्दभेदो नार्थभेदः। ‘प्रतियुतो वरुणस्य पाशः’ (तै० सं० १।४।४५।३)। प्रतियुतः प्रत्येकं पृथक् कृत इति भट्टभास्करः। तै० ब्रा० २।६।६।४ इत्यत्रापौदं श्रूयते। तत्र प्रतियुतस्त्यत इति सायणः। युज् {प्रतियुज्} युज् (युजिर् योगे)। ‘परि ष्वजध्वं दश कक्ष्याभिरुभे धुरौ प्रति वह्निं युनक्त (ऋ० १०।१०१।१०)। प्रतियुनक्त=प्रतियुङ्क्त बध्नीत। ‘ये मदर्थे हताः शूरास्तेषां कृतमनुस्मरन्। ऋणं तत्प्रतियुञ्जानो न राज्ये मन आदधे’ (भा० शल्य० ५।४४)॥ ऋणनिर्यातनं चिन्तयन्नित्यर्थः। ऋणस्य दाता प्रयोक्तोच्यते। ऋणदानं च प्रयोगः। तस्य प्रत्यर्पणं प्रतियोगः। ‘दहत्यशेषं प्रतियोगिगर्वम्’ (विक्रम० १।११७)। प्रतियोगी परिपन्थी, शत्रुः। रागप्रतियोगी विरागः। विरोधीत्यर्थः। प्रतियोगिन दृष्ट्वा प्रतियोगी निवर्तते। प्रतियोगिनं सत्प्रतिपक्षम्। तन्मात्रप्रतियोगिकम्। विद्यमानवस्तुमात्रनिरूपितम् इत्यर्थः। यस्याभावः स प्रतियोगी। युध् {प्रतियुध्} युध् (युध सम्प्रहारे)। ‘तांश्च स प्रतियुध्यन्वै युद्धे राजा प्रवासितः’ (रा० १।७०।२९)। प्रतियुध्यन् प्रतिपक्षतया युध्यन् (युध्यमानः) इति तिलकः। प्रतिशब्दस्य सार्थकतामन्विष्यन्नेवमाह तिलककारः। अहं तु मन्ये प्रतिरुपसर्गः केवलं सकर्मकतामापादयति धातोरर्थे तु नान्तरं करोति। तथा चोदाहृतिभिर्वक्ष्यमाणाभिर्व्यक्तं भविष्यति। ‘विप्ररूपं विधायेदं मन्ये मां प्रतियुध्यसे’ (भा० आदि० १९०।२८)। ‘प्रतियोद्धुं न शक्यो हि मानुषैरिह संयुगे’ (भा० अनु० १४८।३१)। ‘कथं भीष्ममहं संख्ये द्रोणं च मधुसूदन। इषुभिः प्रतियोत्स्यामि’ (गीता २।४)। केवलो युधिरकर्मकः। आह च वृत्तिकारः– युधिरकर्मकः, अन्तर्भावितण्यर्थः सकर्मको भवति। (पा० ३।२।९५ सूत्रे)। प्रतिपक्षभावस्त्वन्तरेणापि प्रतिशब्दं गम्यत एव। ‘…धृष्टकेतुं च चेदिपम्। मांसशोणितभृन्मर्त्यः प्रतियुध्येत को युधि’ (भा० उ० ८०।१३)॥ प्रतियुध्येत (तेन) सङ्ग्रामयेत। सोपसर्गको युधिः सकर्मकः। रक्ष् {प्रतिरक्ष्} रक्ष् (रक्ष पालने)। ‘विश्वा आशाः प्रति रक्षन्त्वेते’ (अथर्व० १०।८।३६)। ‘अग्नेरनीकमप आविवेशापांनपात् प्रतिरक्षन्नसुर्यम्’ (वा० सं० ८।२४)। असूर्यमसुरस्य मायादिकं प्रतिरक्षन् निवर्तयन्। आत्मानं रक्षन्निति तु शब्दार्थः। रञ्ज् {प्रतिरञ्ज्} रञ्ज् (रञ्ज रागे)। ‘व्यवहारेष्वसाध्यानां लोके वा प्रतिरज्यताम्’ (प्रतिज्ञा० ३।३)। रभ् {प्रतिरभ्} रभ् (रभ राभस्ये)। ‘सर्वेणापररात्रेण विरम्य प्रत्यारम्भो न विद्यते’ (कौ० सू० १४१।४१)। प्रत्यारम्भः पुनरारम्भः। ‘नह प्रत्यारम्भे’ (पा० ८।१।३१)। चोदितस्यावधीरणे उपालिप्सया प्रतिषेधयुक्तः प्रत्यारम्भः क्रियते–नह भोक्ष्यसे इति वृत्तिः। निषेधयुक्त आरम्भः प्रत्यारम्भ इति सिद्धान्तकौमुद्यां दीक्षितः। रम् {प्रतिरम्} रम् (रमु क्रीडायाम्)। ‘रामो हि सर्वलोकस्य हिते प्रतिरतः सदा’ (रा० ६।१०४।३७)। प्रतिरतो निरतः, सहर्षं प्रवृत्तः। रस् {प्रतिरस्} रस् (रस शब्दे)। ‘केनास्मत्सिंहनादप्रतिरसितसखो दुन्दुभिर्वादितोऽयम्’ (वेणी० १।२२)। प्रतिरसितं प्रतिश्रुत् प्रतिशब्दः प्रतिध्वनिः। राज् {प्रतिराज्} राज् (राजृ दीप्तौ)। ‘अनूपोपवनैः कान्तैः कान्ता (कान्त्या) जनमनोहरा। सतारका द्यौरिव सा द्वारका प्रत्यराजत’ (हरि० २।५८।५२)॥ प्रत्यराजत अशोभताऽऽत्मना। राध् {प्रतिराध्} राध् (राध साध संसिद्धौ)। ‘प्रतिरित्सामि जिहिंसिषामि।’ (पा० ७।४।५४) इत्यत्र सनि राधो हिंसायामच इस् वक्तव्य इति वार्तिकम्। प्रतिशब्दो हिंसार्थस्य द्योतकः। ‘तस्य ह प्रतिराद्धस्य त्रेधा साधुकृत्या विनश्यति’ (जै० ब्रा० १।४६)। प्रतिराद्धो हिंसितः क्षतः। ‘राधो हिंसायाम्’ (६।४।१२३) इत्यत्र राधेर्हिंसार्थः स्वीकृतः। ‘द्रव्यापचये त्र्यवरं प्रतिराद्धः’ (गौ० ध० ३।४।८)। प्रतिराद्वोऽभियुक्तः। ‘प्रतिराधेन वै देवा असुरान् प्रतिराध्य’ (ऐ० ब्रा० ६।३३) प्रतिराध्य प्रतिकूलमाचर्य, अभिभूय। रु {प्रतिरु} रु (रु शब्दे)। ‘एकरुते न शुभं यदि वा स्यादेकरुते प्रतिरौति चिरेण’ (व० बृ० सं० ८८।३७)। प्रतिरौति प्रतिरवं करोति। ‘अन्यप्रतिरुता याम्या सोद्बन्धमृतशंसिनी’ (व० बृ० सं० ९०।७)। अन्यया शिवया कृतं रवमनुकृत्य कृतरवा। रुध् {प्रतिरुध्} रुध् (रुधिर् आवरणे)। ‘यज्ञश्चेत्प्रतिरुद्ध… स्यादेकेनाङ्गेन यज्वनः’ (मनु० ११।११)। प्रतिरुद्धोऽसम्पन्नोऽसम्पूर्णः। ‘…भ्रातरं पूर्वजं हि यः। अश्मभिः प्रत्यरौत्सीत्…बिले’ (रा० ४।५५।३)॥ प्रत्यरौत्सीत्=अप्यघात्। रुह् {प्रतिरुह्} रुह् (रुह बीजजन्मनि)। ‘छिन्नस्य यदि वृक्षस्य न मूलं प्रतिरोहति’ (भा० शां० ६८९६)। ‘उत्खातप्रतिरोपिताः’ (कलमाः) (रघु० ४।३७)। प्रतिरोपिताः पुना रोपिता रोहिताः। लभ् {प्रतिलभ्} लभ् (डुलभष् प्राप्तौ)। ‘इन्द्रात् प्रवृत्तिम्’ (रा० ३।६३।२९)। प्रतिलभ्य=उपलभ्य, ज्ञात्वा। ‘प्रतिलभ्य च धर्मात्मा शिष्यं धर्मपरायणम्। वरेण छन्दयामास’ (भा० अनु० ४१।३४)। प्रतिलभ्य अनुभूय, अवेत्य, विज्ञाय। ‘पितरि च सुरपुरमुपगते स्वं राज्यं प्रतिलेभे’ (अवदा० सुत० जा०)। प्रतिलेभे=पुनर्लेभे। लिख् {प्रतिलिख्} लिख् (लिख अक्षरविन्यासे)। ‘इदमिदानीमनेन प्रतिलिखितम्’ (माल० १)। प्रत्युत्तरं लिखितम्। ली {प्रतिली} ली (लीङ् श्लेषणे)। ‘प्रतिलीनस्तदहरासीत्’ (शां० गृ० ३।१।१२)। वच् {प्रतिवच्} वच् (वच व्यक्तायां वाचि)। ‘स तथेत्युक्त्वा प्रत्युक्तः पुनराजगाम’ (ऐ० ब्रा० ६।३४)। प्रत्युक्त आगच्छेतीरित इति षड्गुरुशिष्यः। उक्त प्रतिवचनं प्राप्त इति सायणः। ‘न चास्मि प्रतिवक्तव्यः सीतां प्रति कथं चन’ (रा० ७।४५।१९)। प्रतिवक्तव्यो निषेद्धव्यः। वद् {प्रतिवद्} वद् (वद व्यक्तायां वाचि)। ‘राज्ञा च प्रत्यवादि सः’ (कुम्भकर्णः) (भट्टि० १५।९)। प्रत्यवादि प्रतिवचनमुक्तः। ‘स चापि तत् प्रत्यवदद्यथोक्तम्’ (कठोप० १।१५)। कथितमनुकथितवान्, अन्ववदत्, प्रत्युवचारयत्। ‘किंचित् किंचित्प्रतिवदंस्तूष्णीमासं मुहुर्मुहुः’ (भा० उ० १३६।१४)। विरोधिवचनं ब्रुवन् इत्यर्थः। ‘इति प्रत्युदिता याम्या दूताः’ (भा० पु० ६।२।२१)। प्रत्युदिताः प्रतिसन्दिष्टाः। ‘अप्रतिवादिनी हास्य गृहेषु पत्नी भवति’ (ऐ० ब्रा० ३।२४)। अप्रतिवादिनी=अप्रतिकूलवादिनी। वप् {प्रतिवप्} वप् (डुवप बीजसन्ताने)। ‘तान्येव तेन प्रत्युप्यन्ते’ (तै० ब्रा० १।२।६।५)। स्थाप्यन्त इत्यर्थः। ‘…मौलिमन्तर्गतस्रजम्। प्रत्यूपुः पद्मरागेण प्रभामण्डलशोभिना’ (रघु० १७।२३)। प्रत्यूपुः कृतप्रतिवापं चक्रुः। पद्मरागखचितं व्यदधुः। ‘भस्मना शुनः पदं प्रतिवपेत्’ (आश्व० श्रौ० ३।१०।१४)। प्रतिवपेत् अवकिरेत् आकिरेत्, आच्छादयेत्। ‘मुकुटप्रत्युप्तमुक्ताकण…बृहद्बाहुः’ (राज० ३।५२९)। मुकुटे प्रत्युप्ता लग्ना मुक्ताकणाः। ‘दुर्जारभर्तुरङ्गेषु प्रत्युप्तामिव वल्लभाम्’ (अपश्यत्) (राज० ३।५०७)। प्रत्युप्ताम् दृढमासक्तां सुष्ठु श्लिष्टाम्। ‘प्रत्युप्तस्येव दयिते तृष्णादीर्घस्य चक्षुषः’ (उत्तर० ३।४६)। प्रत्युप्तं खचितं बलवद् बद्धम्। ‘यथा तिरश्चीनमलातशल्यं प्रत्युप्तमन्तः’ (उत्तर० ३।३५)। अन्तः प्रत्युप्तमन्तर्निखातम्। प्रतीवापः क्वथिते क्षीरादौ तक्रादेर्विक्षेपः, आतञ्चनम्। वस् {प्रतिवस्} वस् (वस निवासे)। ‘समुद्रकुक्षिमाश्रित्य प्रतिवसन्त्युत’ (भा० वन० १२०।६३)। आवसथं कृत्वा तिष्ठन्ति। ‘देवानामुपरिष्टाच्च गावः प्रतिवसन्ति वै’ (भा० अनु० ८१।४)। वस् {प्रतिवस्} वस् (वस आच्छादने)। ‘यस्त्वां राजन्मया सार्धमजिनैः प्रतिवासितम्’ (भा० वन० २७।४)। प्रतिवासितं संवीतम्। ‘यन्नः प्रव्राजयेः सौम्य अजिनैः प्रतिवासितान्’ (भा० उ० ३१।१५)। प्रतिशब्दो धात्वर्थानुवादी। वह् {प्रतिवह्} वह् (वह प्रापणे)। ‘इमाः सर्वाः प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः’ (छां० उ० ८।३।२)। प्रत्यूढा विपरीतं नीताः। ‘प्रत्यूढं जन्यंभयम्’ (भा० श्रौ० ६।१०।१२)। प्रत्यूढमपनीतम्। ‘तं यजमानस्य दक्षिण ऊरौ प्रत्युह्य’ (श० ब्रा० ३।३।३।१०)। विद् {प्रतिविद्} विद् (विद ज्ञाने)। ‘प्रति त्वा पर्वतिर्वेत्तु’ (तै० सं० १।१।६।१)। प्रतिवेत्तु अनुजानातु मातेव दुहितरमुत्सङ्गस्थाम् इति भट्टभास्करः। ‘प्रति त्वादितिर्वेत्तु’ (वा० सं० १।१४)। प्रतिवेत्तु प्रतिगृह्य मदीयेयं त्वगिति जानातु इति महीधरः। जानातु अभिजानातु प्रत्यभिजानातु परिचिनोत्वित्यनर्थान्तरम्। ‘ततोऽहं ज्वलमानं (=ज्वलत्) पायसं प्रत्यवेदयम्’ (भा० अनु० १५९।२४) प्रत्यवेदयं न्यवेदयम्। ‘सुखं पृष्ट्वा प्रतिवेद्यात्मसंस्थाम्’ (भा० उ० ३८।२)। प्रतिवेद्य निवेद्य उपवर्ण्य। ‘गन्धप्रतिवेदी च रूपरसाद्यनुमिनोति’ (३।१।३ न्यायभाष्ये)। प्रतिवेदनमुपलम्भो ज्ञानम्। विद् {प्रतिविद्} विद् (विद्लृ लाभे)। ‘स देवेषु न प्रत्यविन्दत्’ (ऐ० ब्रा० ४।५)। स इन्द्रोऽपरं स्वातिरिक्तं शूरं नाप्नोदित्याह। ‘पञ्चालराजस्तु विषण्णरूपस्तान् पाण्डवानप्रतिविन्दमानः’ (भा० आदि० १९२।१४) अप्रतिविन्दमानोऽप्रतिलभमानः। अजानान इति तात्पर्यार्थः। विध् {प्रतिविध्} विध् (विध परिचर्यायां छान्दसः)। ‘प्रति वां सूर उदित विधेम नमोभिर्मित्रावरुणोत हव्यैः’ (ऋ० ७।६३।५)। प्रतिविधेम सपर्येम वरिवस्येम। विश् {प्रतिविश्} विश् (विश प्रवेशने)। ‘स्फुरतां प्रतिविष्टानामश्वानां शीघ्रगामिनाम्’ (भा० शल्य० २३।७४)। प्रतिविष्टानां प्रतिनिविष्टानाम्। ‘तद् दक्षिणतः प्रतिवेशतः केशवात् पुरुषात्सीसेन परिस्रुतं क्रीणाति’ (श० ब्रा० ५।१।२।१४)। प्रतिवेशः संनिहितं गृहमुच्यते। तद्वासी च लोके प्रतिवेशीति भण्यते। ‘प्रतिवेशोऽसि प्र मा भाहि प्र मा पद्यस्व’ (तै० उ० १।४।३)। प्रतिवेशः श्रमापनयनस्थानमासन्नगृहम्। ‘क्षेत्रस्य पतिं प्रतिवेशमीमहे’ (ऋ० १०।६६।१३)। प्रतिवेशः सदेशवर्ती, निकटे वसन्। ‘मा ते अग्ने प्रतिवेशा रिषाम’ (अथर्व० ३।१५।८, १९।५।५)। प्रतिशब्दः सान्निध्यवाची। प्रतिवेशाः परिचरणादिना त्वत्प्रत्यासन्नाः। ‘हतासो अस्य वेशसो हतासः प्रतिवेशसः’ (अथर्व० ४।२३।१२)। प्रतिवेशसः प्रतिवेशाः। प्रतिवेशिनः। ‘प्रतिवेशात् पत्न्यश्नाति’ (भा० श्रौ० १३।१६)। ‘दक्षिणाग्नौ पत्न्याः प्रतिवेशमोदनं पचति’ (आप० श्रौ० ८।१०।१०)। प्रतिवेशं प्रातिस्विकम्। वृत् {प्रतिवृत्} वृत् (वृतु वर्तने)। ‘अयं स्राक्त्यो मणिः प्रतीवर्तः’ (अथर्व० ८।५।४)। प्रतीवर्तः प्रतिकूलं प्रतिमुखं वर्तयत्यनेन। वृष् {प्रतिवृष्} वृष् (वृषु सेचने)। ‘शरौघेण प्रत्यवर्षं गुरुं तम्’ (भा० उ० ७२१५)। प्रत्यवर्षमभ्यवर्षमभ्यषिञ्चम्। व्यध् {प्रतिव्यध्} व्यध् (व्यध ताडने)। ‘प्रत्यविध्यदमेयात्मा किरीटी भरतर्षभ’ (भा० भीष्म० ५२।२९)। ‘स तु बाणैः शितैस्तूर्णं प्रत्यविध्यत मारिष’ (भा० द्रोण० ४७।१४)। प्रत्यविध्यत् परैर्विद्धः सन्नविध्यदित्यर्थः। ‘अप्रतिविद्धस्यात्ययः सपादः सप्तविंशतिपणः’ (कौ० अ० २।१९।४१)। अप्रतिविद्धोऽमुद्रितः। अत्ययो दण्डः। शंस् {प्रतिशंस्} शंस् (शंसु स्तुतौ)। ‘कथं नु भगवः शस्तं कथमप्रतिशस्तमिति’ (श० ११।५।५।१०)। अप्रतिशस्तम् अप्रतिषिद्धम्। शक् {प्रतिशक्} शक् (शक्लृ शक्तौ)। ‘पाण्डवाश्चान्वपद्यन्त प्रतिशेकुर्न सैन्धवम्’ (भा० द्रोण० ४३।१८)। न प्रतिशेकुः प्रतिरोद्धुं नाशक्नुवन्नित्यर्थः। शास् {प्रतिशास्} शास् (शासु अनुशिष्टौ)। ‘कृतवानप्रतिशासनं जगत्’ (रघु० ८।२७)। (सोऽजः) जगदनन्यशासनमकरोत्, एकातपत्रं जगतः प्रभुत्वमध्यगमदित्यर्थः। शी {प्रतिशी} शी (शीङ् स्वप्ने)। ‘प्रतिशिष्ये जलनिधिं विधिवत्कुशसंस्तरे’ (भा० वन० २८३।३२)। अरिरात्सयोपोषितः सन्वारांनिधेरभिमुखे शयिष्ये यावत्प्रसादमित्याह। ‘अनया किलास्मै प्रतिशयिताय स्वप्ने समादिष्टम्’ (दशकु०)। उक्तोऽर्थः। ‘सर्वस्य प्रतिशीवरी भूमिस्त्वोपस्थ आधित’ (तै० सं० १।४।४०)। प्रतिशीवरी अभिमुखशायिनीति सायणः। प्रतिशीवरी प्रत्येकं सुखेन शयनाधिकरणभूता। शेतेरौणादिकः क्वरच् इति भट्टभास्करः। ‘मा हिंसीस्तत्र नो भूमे सर्वस्य प्रतिशीवरि’ (अथर्व० १२।१।३४)। शृ {प्रतिशृ} शृ (शृञ् हिंसायाम्)। ‘अप्रतिशराय’ (ऐ० ब्रा० १।२६)। अप्रतिघातायेत्यर्थः। श्यै {प्रतिश्यै} श्यै (श्यैङ् गतौ)। ‘सन्धारणं मूत्रपुरीषयोश्च सद्यः प्रतिश्यायनिदानमुक्तम्’ (सुश्रुत० उत्तर० २४।२)। वातं प्रति अभिमुखं श्यायो गमनं कफादीनां यत्र स प्रतिश्याय इति जह्लणः। प्रतिशीनः साभिष्यन्दः, सप्रवाहः। श्रि {प्रतिश्रि} श्रि (श्रिञ् सेवायाम्)। ‘ब्राह्मण्या जीवपत्न्या जीवप्रजाया अगार एतां रात्रिं प्रतिश्रयेत्’ (आश्व० गृ० १।५।२१)। प्रतिश्रयो नाम परकीयगृहे वास इति हरदत्तः। जीवः पतिर्यस्याः सा जीवपत्नी। तं च सर्वासु वेलासु भक्ष्यभोज्यप्रतिश्रयैः। ‘पूजयामास सा कन्या…’ (भा० वन० ३०५।३)। प्रतिश्रयैराश्रयैः शय्यासनाद्यैः। ‘प्रतिश्रयं च वासार्थम्’ (भा० शां० १६८।३२)। प्रतिश्रयो गृहं शरणम्। ‘चण्डालश्वपचानां तु बहिर्ग्रामात्प्रतिश्रयः’ (मनु १०।५१)। प्रतिश्रयो वसतिः। ‘येषां चान्नानि भुञ्जीत यत्र च स्यात्प्रतिश्रयः’ (भा० वन० ३।११४७२)। प्रतिश्रय आश्रयो वासः। ‘यत्रसायंप्रतिश्रयाः’ (तै० १३।३०)। ‘नष्टदारधनः सोयं नाट्याचार्येप्रतिश्रयः’ (कथा० ५२।२९५)। अप्रतिश्रयोऽनिकेतः। ‘सार्थिकानामेकप्रतिश्रय उषितानां प्रातरुत्थाय प्रतिष्ठमानानां न कश्चित् परस्परं सम्बन्धः’ (भाष्ये)। प्रतिश्रय आवसथः, आवासः। प्रवासिनामाश्रयः। ‘भूदीपाश्चान्नवस्त्राम्भस्तिलसर्पिः प्रतिश्रयान्’ (याज्ञ० १।२१०)। उक्तोऽर्थः। ‘प्रतिश्रयं प्राप्य समीक्ष्य शून्यम्’ (रा० ३।५८।१९)। प्रतिश्रयमाश्रमपदम्। स्वाश्रमसमीपदेशमिति तु कतकः। ‘प्रतिश्रयार्थी तद्वेश्म ब्राह्मणस्य जगाम ह’ (भा० आदि० १६५।३)। प्रतिश्रयार्थी वासार्थी। ‘मा त्वविज्ञातशीलाय कश्चिद् दद्यात् प्रतिश्रयम्’ (तन्त्रा० १।६।८५)। प्रतिश्रय आश्रयः। स्यात्सभायां प्रतिश्रय इत्यमरः। आस्पदेपीति स्वामी। ‘कथं समुद्रः पूर्णश्च भगीरथप्रतिश्रयात्’ (भा० ३।८८२८)। प्रतिश्रयः साहायकम्। प्रतिश्रितं प्रविष्टम् इति क्षीरस्वामी। ‘प्रतिश्रयप्रदानाच्च’ (भा० अनु० ६६।२९)। प्रतिश्रयो गृहनिर्माणार्था भूमिः, वास्तुरित्यर्थः। ‘भवांश्चाप्यार्जवपरः पूर्वं कृत्वा प्रतिश्रयम्। राजवृत्तं न लभते…’ (भा० अनु० १४८।३७)॥ प्रतिश्रयं साहाय्यम्। श्रु {प्रतिश्रु} श्रु (श्रु श्रवणे)। ‘स यामनि प्रति श्रुधि’ (ऋ० १।२५।२०)। ‘प्रति घोराणां… मरुतां शृण्व आयतामुपब्दिः’ (ऋ० १।१६९।७)। श्रवणमेवार्थः। प्रतिशब्दो धात्वर्थानुवादी। ‘चतुष्कृत्वोऽह्वयत। अग्निर्वायुरादित्यश्चन्द्रमाः। ते प्रत्यशृण्वन्’ (तै० ब्रा० २।३।६।१-२)। अशृण्वन्नित्येवार्थः। ‘तस्मै ह स्मामन्त्र्यमाणो न प्रतिशृणोति’ (श० ब्रा० १।४।१।१०)। न प्रतिशृणोति न प्रतिवक्ति। ‘अथ हैनमृषभोऽभ्युवाद सत्यकाम३ इति भगव इति ह प्रतिशुश्राव’ (छां० उ० ४।५।१)। प्रतिशुश्राव प्रत्युवाच। ‘तस्मै दशमं हूतः प्रत्यशृणोत्’ (तै० ब्र० २।३।११।१)। भोः इत्युत्तरं दत्तवान्। दशमं दशमे पर्याये। ‘न मे स्वर्गो बहुमतः संमानश्च सुरर्षभैः। त्वया राम विहीनस्य सत्यं प्रतिशृणोमि ते’ (रा० ६।११९।१३)॥ सत्यं ते ब्रवीमीत्याह। ‘प्रत्याङ्भ्यां श्रुवः पूर्वस्य कर्ता’ (पा० १।४।४०)। विप्राय गां प्रतिशृणोति दास्यामीति प्रतिजानीते इति वृत्तिः। स तत् कर्म प्रतिशुश्राव दुष्करम्। प्रतिज्ञातवानित्यर्थः। ‘ते छात्राः परमम् इति तत्तस्य वचनमयुक्तमपि युक्तमिव प्रत्यश्रौषुः’ (अवदा० जा० १२)। ** प्रत्यश्रौषुः स्वीचक्रुः प्रतिपेदिरे।** ‘अनिर्दिश्य मया भिक्षा ब्राह्मणस्य प्रतिश्रुता’ (हरि० १।३०।२४)। उक्तोऽर्थः। ‘स तद्वचः प्रतिश्रुत्य वाक्यमाह विहङ्गमः’ (भा० शां० १४६।१५)। प्रतिश्रुत्य श्रुत्वा। ‘तथा स्त्रीषु प्रतिश्रुत्य पौरुषं पुरुषेषु च। कत्थमानोऽभिनिर्याय किमर्थं न युयुत्ससे’ (भा० वि० ३९।२२)॥ प्रतिश्रुत्य प्रतिज्ञाय सशपथं प्रज्ञाप्य। ‘अपसृत्याप्रतिश्रुत्य प्रजासंहरणं तदा’ (भा० शां० २५८।१५)। ‘अप्रतिश्रुत्यानङ्गीकृत्याऽनभ्युपेत्याऽननुमत्य। तस्यै प्रतिश्रुत्य रघुप्रवीरस्तदीप्सितम्…’ (रघु० १४।२९)। उक्तोऽर्थः। ‘प्रतिश्रवणे च’ (पा० ८।२।९९)। प्रतिश्रवणमभ्युपगमः प्रतिज्ञानम्, श्रवणाभिमुख्यं चेति वृत्तिः। नित्यः शब्दो भवितुमर्हति। देवदत्त भोः किमात्थ इति च तत्र प्रतिश्रवण उदाहरणम्। ‘प्रतिश्रवणसंभाषे शयानो न समाचरेत्’ (मनु० २।१९६)। प्रतिश्रवणमाज्ञाङ्गीकरणम्। ‘प्रतिश्रवणपूर्वाणि नक्षत्राणि चकार सः’ (विश्वामित्रः) (भा० आदि० ७१।३४) ‘श्रोत्रे द्वे प्रतिश्रवणे द्वे। तस्मात्पुरुषः सर्वा दिशः शृणोति’ (षड्विंश० ७।१।२)। प्रतिश्रवणं श्रोत्रैकदेशविशेषः स्यात्। ‘स्त्री चाप्रतिश्राविणी पतिकृतमृणम्’ (अग्राह्या) (कौ० अ० ३।११।२३)। अप्रतिश्राविणी अनङ्गीकारिणी। ‘प्रतिश्रुत्याऽभिनादिता’ (वाचः) (हरि० ४५८२)। प्रतिश्रुतिः प्रतिश्रुत् प्रतिध्वानः। स्त्री प्रतिश्रुत् प्रतिध्वान इत्यमरश्च। प्रति प्रथमं शब्दं लक्ष्यीकृत्य श्रूयत इति प्रतिश्रुत्। क्विप्। स्वामी त्वाह–प्रतीपं श्रूयत इति प्रतिश्रुत्। ‘मनुष्यसम्भवा वाचो विधर्मिण्यः प्रतिश्रुताः’ (भा० वन० ३।३।६)। प्रतिश्रुता अभ्युपेताः प्रतिपन्नाः। तत्र विवादो नेत्यर्थः। विधर्मिण्यो विरुद्धस्वभावाः, विप्लुतार्थाः। अनृता इत्यर्थः। ष्ठिव् {प्रतिष्ठिव्} ष्ठिव् (ष्ठिवु निरसने)। ‘यो ब्राह्मणं प्रत्यष्ठीवन्’ (अथर्व० ५।१९।३)। उपरि निष्ठीवन्नित्यर्थः। सच् {प्रतिसच्} सच् (षच सेचने सेवने च)। ‘इत्थं वा इमे ऽस्मानमुष्मिल्ँलोकेऽसचन्त तान्वयमिहो इति प्रतिसचामहा इति’ (श० ब्रा० ११।६।१।५)। प्रतिसचामहै विनिमयेन व्यवहरामहै। सद् {प्रतिसद्} सद् (षद्लृ विशरणगत्यवसादनेषु)। ‘उद्वेपते ते हृदयं मनस्तु प्रतिसीदति’ (भा० उ० ७५।१८)। प्रतिसीदति सीदतीत्येकोऽर्थः प्रतिभाति। भारतभावदीपकारस्त्वत्र जोषमास्ते। सिच् {प्रतिषिच्} सिच् (षिच क्षरणे)। ‘प्रतिषिक्ता अरातयः’ (आप० श्रौ० ७।२०।२)। ‘अप्रतिषेक्यं स्यात् तेजस्कामस्य’ (आप० श्रौ० ६।२।६।४)। उपरिष्टादब्बिन्दुप्रक्षेपः प्रतिषेक इति रुद्रदत्तः। सिध् {प्रतिषिध्} सिध् (षिध गत्याम्, षिधू शास्त्रे माङ्गल्ये च)। ‘प्रतिषेधन्ति राजानो लुब्धा मृगमिवेषुभिः’ (भा० शां० २८।९)। प्रतिषेधन्ति निरुन्धन्ति। निघ्नन्तीत्यर्थः। ‘इति शत्रुषु चेन्द्रियेषु च प्रतिषिद्धप्रसरेषु जाग्रतौ’ (रघु० ८।२३)। वारितप्रगतिष्वित्यर्थः। ‘प्रतिषेधत्सु चाधर्मान् हितं चोपदिशत्स्वपि’ (मनु० २।२०६)। अधर्मान्प्रतिषेधत्सु मा स्मा करोरित्येवं शासत्सु। ‘विश्वेदग्निः प्रति रक्षांसि सेधति’ (ऋ० ८।२३।१३)। दूरमुत्सारयतीत्यर्थः। सृ {प्रतिसृ} सृ (सृ गतौ)। ‘दैत्यः प्रत्यसरद् देवं मत्तो मत्तमिव द्विपम्’ (हरि०)। प्रत्यसरद् उपाद्रवत्, अवास्कन्दत्। ‘कनकवलयं स्रस्तं स्रस्तं मया प्रतिसार्यते’ (शा० ३।१२)। प्रतिसार्यते प्रतीपं नीयते। ऊर्ध्वं ह्रियत इत्यर्थः। ‘शिलैलानतसिन्धूत्थैः सक्षौद्रैः प्रतिसारयेत्’ (सुश्रुत० उत्तर० १४।४)। ‘ततोऽग्निना वा प्रतिसारयेत्’ (तां दोषोपहतां बलिम्) (सुश्रुत० उत्तर० १६।७)। प्रतिसारयेत्=अवघर्षयेत्। दीपयेत्। ‘पथ्याफलेन प्रतिसारयेत्तु’ (सुश्रुत० उत्तर० १६।४)। उक्तोऽर्थः। ‘क्षौद्रायुतैश्च कटुभिः प्रतिसारयेत्तु’ (सुश्रुत० उत्तर० १९।९)। उक्तोऽर्थः। ‘तयोरपाङ्गप्रतिसारितानि… विलोचनानि’ (रघु० ७।२३)। प्रतिसारितानि आततानि। ‘श्लक्ष्णपिष्टैः समाक्षीकैः प्रतिसार्योष्णवारिणा। प्रक्षाल्य…।’ (सुश्रुत० उत्तर० १३।२)। प्रतिसार्य=श्रवघृष्य। ‘अयं प्रतिसरो मणिर्वीरो वीराय बध्यते’ (अथर्व० ८।५।१)। प्रतिसरति पराङ्मुखं निवर्तत आभिचारिकं कर्मानेनेति प्रतिसरो रक्षासूत्रम्। ‘प्रत्यगेनान् प्रतिसरेण हन्मि’ (अथर्व० ४।४०।१)। इह प्रतिसरो रक्षाकर्माह। ‘प्रतीचीः कृत्याः प्रतिसरैरजन्तु’ (अथर्व० ८।५।५)। ‘प्रीत्या प्रतिसरा विधेयाऽस्मि ते’ (हर्ष० १)। प्रतिसराऽनुकूला। ‘दन्तमांसौष्ठजिह्वानां प्रधानं प्रतिसारणम्’ (का० सं० खिल सूति० श्लो० १६०)। प्रतिसारणमवघर्षणम्। ‘सा ते समृद्धिर्यैरात्ता चपला प्रतिसारिणी’ (भा० वन० ५१।२७)। प्रतिसारिणी प्रतीपसारिणी, नीचानुगामिनी। स्कु {प्रतिस्कु} स्कु (स्कुञ् आप्रवणे)। ‘स नो वृषन्नमुं चरुं सत्रादावन्नपा वृधि। अस्मभ्यमप्रतिष्कुतः’ (ऋ० १।७।६)। ‘अप्रतिष्कुतः=अप्रतिस्खलितः’ (नि० ६।१६।७)। ‘ईशानो अप्रतिष्कुतः’ (अथर्व० २०।७०।१४)। उक्तोऽर्थः। स्तम्भ् {प्रतिष्टम्भ्} स्तम्भ् (स्तम्भु रोधने धारणे वा, सौत्रः)। ‘कायस्य रूपे संयमाद् रूपस्य या ग्राह्या शक्तिस्तां प्रतिष्टभ्नाति’ (३।२१ योग-भा०)। प्रतिष्टभ्नाति धारयति। ‘बाहुप्रतिष्टम्भविवृद्धमन्युः’ (रघु० २।३२)॥ प्रतिष्टम्भः प्रतिघातो निश्चेष्टता। ‘प्रतिस्तब्धनिस्तब्धौ’ (पा० ८।३।११४)। प्रतिस्तब्धः स्तब्धः। सर्वत्रोदाहृतिषु प्रतिशब्दो नान्तरमर्थे करोति। ‘अप्रतिष्टब्धः पाणिना’ (आसीत) (आप० ध० १।६।१६)। पाण्यवलम्बनो नासीतेत्यर्थः। पाणिनिस्तु प्रतिस्तब्ध इत्येव रूपमिच्छति। स्तुभ् {प्रतष्टुभ्} स्तुभ् (ष्टुभु स्तम्भे)। ‘स्तोमास्त्वा विचारिणि प्रतिष्टोभन्त्यक्तुभिः’ (तै० सं० २।२।१२।९)। प्रतिष्टोभन्ति प्रत्येकं स्तुवन्ति। स्था {प्रतिष्ठा} स्था (ष्ठा गतिनिवृत्तौ)। ‘स्वर्गे लोके प्रतितिष्ठति’ (के० उ० ४।९)। चिरां स्थितिं लभते। ‘उदेति च यतः सूर्यो यत्र च प्रतितिष्ठति। तत्सर्वं यौवनाश्वस्य मान्धातुः क्षेत्रमुच्यते’ (भा० द्रोण० ६२।११)॥ प्रतितिष्ठति विश्राम्यति, निम्लोचति, अस्तमेति। ‘यावत्सूर्य उदेत्यस्तं यावच्च प्रतितिष्ठति। सर्वं तद्यौवनाश्वस्य मान्धातु: क्षेत्रमुच्यते’ (विष्णु पु० ४।२।६५)॥ अस्तं प्रतितिष्ठतीत्यन्वयः। अस्तं गच्छतीत्यर्थः। शब्दमर्यादया तु नैष लभ्यः। व्यक्तमत्र पाठभ्रंशः। ‘ऊने द्वियोजने गत्वा प्रत्यतिष्ठन्त कौरवाः’ (भा० शल्य० ५।५०)। प्रत्यतिष्ठन्त न्यविशन्त। ‘उक्तवानसि यद्वाक्यं धर्मार्थसहितं हितम्। न तु तन्निकृतिप्रज्ञे कौरव्ये प्रतितिष्ठति’ (भा० उ० १५४।७)॥ न प्रतितिष्ठति न पदं कुरुते, नास्पदं लभते। ‘राज्यं मृत्युभयं त्यक्त्वा प्रत्यतिष्ठन् परान् युधि’ (भा० द्रोण० २५।७)। प्रत्यतिष्ठन् प्रत्यवातिष्ठन्त व्यरुन्धत अयुध्यन्त। ‘तद् यदेषामप्सु प्रविद्धानां प्रत्यतिष्ठत्’ (श० ब्रा० ६।२।१८)। प्रत्यतिष्ठत् न्यषीदत्। ‘सद्योजाताः पशवः प्रतितिष्ठन्ति, संवत्सरे पुरुषाः’ (मै० सं० ४।५।७)। प्रतितिष्ठन्ति चरणबलेन दृढं तिष्ठन्तीत्याह। ‘मधुपर्कं प्रतिग्रहीष्यन्… इति प्रतितिष्ठन् व्रजेत्’ (खा० गृ० ४।४।६)। प्रतितिष्ठन् प्राङ्मुखः तिष्ठन्। ‘यो वाऽप्रतिष्ठितो वज्रमुद्यच्छति’ (श० ब्रा० १।१।१।१८)। प्रतिष्ठितः (सन्) दृढं भूमौ पादावाधायेत्यर्थः। ‘तपसि सर्वं प्रतिष्ठितम्’ (तै० ब्रा० १०।६३।१)। प्रतिष्ठितं प्रतिबद्धम् आधृतम्। ‘स्त्रीधनं दुहितॄणामप्रत्तानामप्रतिष्ठितानां च’ (गौ० ध० ३।१०।२२)। (याज्ञ० २।११७) इत्यत्र च मिताक्षरायां गौतमीयमित्युद्धृतम्। अप्रतिष्ठिता या ऊढा अनपत्या निर्धना भर्तृगृहे याभिः प्रतिष्ठा न लब्धा। ‘प्रतिष्ठितेऽहनि सन्ध्यामुपासीत’ (कौ० अ० १।१९।१७)। प्रतिष्ठितेऽवसिते। ‘सूर्येऽस्ताचले विश्रमं गते सति। स शिक्षकाणां धुरि प्रतिष्ठापयितव्य एव’ (माल० १।१६)। स्थापनेन सत्कर्तव्य इत्यर्थः। ‘पर्यङ्कमग्र्यास्तरणं नानारत्न-विभूषितम्। तदपीच्छति वैदेही प्रतिष्ठापयितुं त्वयि’ (रा० २।२२।९)। प्रतिष्ठापयितुं निवेदयितुं प्रदेष्टुम् अर्पयितुम्। ‘धर्मो बिम्बस्य जगतः प्रतिष्ठा’ (महाना० उ०)। आधार इत्यर्थः। ‘अपौरुषेयप्रतिष्ठम्’ (मालती० ९)। उक्तोऽर्थः। ‘लोकस्य नाभि र्जगतः प्रतिष्ठा’ (भा० शां० २४५।२७)। ‘असत्यमप्रतिष्ठं ते जगदाहुरनीश्वरम्’ (गीता० १६।८)। ‘…द्वे प्रतिष्ठे कुलस्य नः। समुद्रवसना चोर्वी सखी च युवयोरियम्’ (शा० ३।१८)। उदितचर एवार्थः। ‘अप्रतिष्ठे रघुज्येष्ठे का प्रतिष्ठा कुलस्य नः’ (उत्तर० ५।२५)। प्रतिष्ठा स्थैर्यं सातत्यं नैरन्तर्यम्, अविच्छेदः। ‘अगाधसत्त्वो मगधप्रतिष्ठः’ (रघु० ६।२१)। प्रतिष्ठा निवासभूतो देशः। ‘चलाचलेति द्विविधा प्रतिष्ठा जीवमन्दिरम्’ (भा० पु० ११।२७।१३)। प्रतिष्ठा संस्कारपूर्विका स्थापना। ‘अहोरात्राणि प्रतिष्ठा’ (बृह० उ० १।१।१)। प्रतिष्ठा पादः। द्विप्रतिष्ठो मनुष्यः। द्विपादित्यर्थः। ‘औत्सुक्यमात्रमवसादयति प्रतिष्ठा’ (शा० ५।६)। प्रतिष्ठा सर्वोत्कृष्टं गौरवम्। ‘अप्लवेऽम्भसि मग्नानामप्रतिष्ठे निमज्जताम्’ (भा० सभा० ७१।३)। अप्रतिष्ठेऽगाधे। ’ वंशप्रतिष्ठानकराः सर्वभूतेषु विश्रुताः’ (पुत्राः) (रा० १।११।१८)। प्रतिष्ठानं प्रतिष्ठा स्थैर्यम् प्रबन्धोऽनुवृत्तिः सन्तानः। ‘तस्माद् वयः पुच्छेन प्रतिष्ठायोत्पतति पुच्छेन प्रतिष्ठाय निषीदति’ (पञ्च० ब्रा० ५।१।१७)। प्रतिष्ठाय आश्रयमवष्टभ्य। स्ना {प्रतिष्णा} स्ना (ष्णा शौचे)। ‘सूत्रं प्रतिष्णातम्’ (पा० ८।३।९०)। शुद्धमित्यर्थः। सूत्रादन्यत्र प्रतिस्नातमित्येव। अपि सुस्नातो भवान्। बाढं प्रतिस्नातोस्मि। स्मृ {प्रतिस्मृ} स्मृ (स्मृ चिन्तायाम्)। ‘प्रतिस्मृत्याथ जग्राह पादौ मूर्ध्नि कृताञ्जलिः’ (भा० अनु० ११८।१)। स्मृत्वेत्येवार्थः। अनर्थकः प्रतिः। स्वन् {प्रतिस्वन्} स्वन् (स्वन शब्दे)। ‘स शब्दः…। प्रतिसस्वान तत्रैव कुरुपाण्डवयोर्बले’ (भा० द्रोण० १०३।४७)। प्रतिसस्वान प्रत्यश्रूयत, प्रतिश्रुद्रूपेणाऽश्रूयत। हन् {प्रतिहन्} हन् (हन हिंसागत्योः)। ‘खले न पर्षान् प्रतिहन्ति भूरि’ (ऋ० १०।४८।७)। ‘यो वा हतो न प्रतिहन्ति धैर्यात्’ (भा० शां० २९९।१७)। प्रतिहन्ति प्रतिकुर्वाणो हन्तीत्यर्थः। ‘न च प्रतिजघानास्य स गतिं पर्वतोत्तमः’ (भा० शां० ३३३।१२)। प्रतिजघान रुरोध। ‘विघ्नैः पुनः पुनरपि प्रतिहन्यमानाः प्रारब्धमुत्तमगुणा न परित्यजन्ति’ (भर्तृ० १।७२)। उक्तोऽर्थः। ‘प्रतिघ्नानाऽश्रुमुखी’ (अथर्व० ११।९।७)। ‘प्रतिघ्नानाः सं धावन्तूरः पटूरवाघ्नाना’ (अथर्व० ११।९।१४)। प्रतिहतममङ्गलम्। वारितमस्त्वित्यर्थः। ‘कुतुहलगर्भः प्रतिहतो न मे तर्कः प्रसरति’ (शा०)। प्रतिहतो रुद्धः। ‘इमास्ता मन्मथवतां हिताः प्रतिहता दिशः’ (रा० ४।२८।१३)। प्रतिहता उपहताः, मालिन्यमुपगताः, मेघै रुद्धा इत्यनर्थान्तरम्। ‘…द्युमन्तं रुक्मिणीसुतः। प्रतिहत्य प्रत्यविध्यत्’ (भा० पु० १०।७७।२)॥ ‘प्रायश्चित्तं च वेत्थ त्वं प्रतिघातं च सर्वशः’ (भा० वन० १६८।६८)। परास्त्रेणाभिभूतस्य स्वास्त्रस्योद्दीपनं प्रतीघातः। ‘श्रूयतां च प्रतीघातान्यै र्न शक्नुम हिंसितुम्’ (भा० अनु० १३१।७)। प्रतीघाता रोधका अर्थाः। ‘सापत्नं प्रतिघं त्यक्त्वा’ (स्कन्द० का० ४।१९।३०)। सापत्नः प्रतिघः सपत्ने वैरं क्रोधो वा। ‘विदन्वान्वै भार्गव इन्द्रस्य प्रत्यहन्’ (पञ्च० ब्रा० १३।११।२०)। इन्द्रस्य साहाय्येन (शत्रून्) प्रत्यहन् पराणुदत्, दूरमदसारयत्। ‘तिग्मं न क्षोदः प्रति घ्नन्ति भूर्णयः’ (ऋ० ८।२५।१५)। प्रतिध्नन्ति प्रतिरुन्धन्ति वारयन्ति। ‘सृके यत्त्वा प्रत्यहन् देव एकः’ (ऋ० १।३२।१२)। सृके वज्रे। प्रत्यहन् प्रतिकूलत्वेन प्रहृतवान्। हर्य् {प्रतिहर्य्} हर्य् (हर्य गतिकान्त्योः )। ‘प्रति सूक्तानि हर्यतम्’ (ऋ० १।९३।१)। प्रतिहर्यतं प्रतिकामयेथाम्। हु {प्रतिहु} हु (हु दानादनयोः)। ‘अथ यदाधिगच्छेत् प्रतिजुहुयात्’ (गो० गृ० १।९।२२)। सायमादिकालं प्रतीक्ष्य जुहुयादित्यर्थः। हृ {प्रतिहृ} हृ (हृञ् हरणे)। ‘आज्ञां प्रत्यहरच्चापि कृतज्ञैः पुरुषैः सदा’ (भा० आश्रम० ३।४)। प्रत्यहरत् अवागणयत्। वृकोदरः कर्ता। ‘अग्ने यत्ते हरस्तेन तं प्रतिहर’ (अथर्व० २।१९।२)। प्रतिहर संहर। ‘अथ यत्प्रतिहर्ता प्रतिहरति’ (शां० ब्रा० १७।७)। स्वेनोच्चार्यं शस्त्रं व्याहरति। ‘राज्ञः प्रतिहारयामास श्रेष्ठी पुनर्द्रष्टुमिच्छति देवमिति’ (अवदा० जा० २०)। प्रतिहारयामास प्रतिहारेणात्मानं राज्ञे निवेदयामास। ‘अमर्षवशमापन्ना वैरं प्रतिजिहीर्षवः’ (भा० स्त्री० ११।१४)। प्रतिजिहीर्षवः प्रतिचिकीर्षवः। ‘स हतो भीमसेनेन वैरं प्रतिजिहीर्षता’ (भा० स्त्री० १३।१०)। ‘इमानि भूतान्यन्नमेव प्रतिहरमाणानि जीवन्ति’ (छां० उ० १।११।९)। प्रतिहरमाणानि प्रत्याहरन्ति। ‘तस्मादश्वो रश्मिना प्रतिहृतो भूयिष्ठं रोचते’ (श० ब्रा० १३।२।७।९)। प्रतिहृतो बद्धः। ‘कः स्थितः प्रतिहारो मे कस्याज्ञां सम्प्रतीक्षते’ (रा० १।७३।१४)। प्रतिहारो द्वाःस्थो द्वारपालः। अत्र येन राजागमनं प्रतिबध्यत इति शेष इति तिलकः। तेन प्रतीयते प्रतिहरणं प्रविशज्जनवारणं भवति। स्वाम्यप्यत्रानुकूलो यदाहामरोद्घाटने–प्रतिह्नियन्ते प्रतिरुध्यन्तेऽनेनेति प्रतीहारः। ‘द्वारि तिष्ठ महाबाहो प्रतिहारं विसर्जय’ (रा० ७।१०३।१३)। उक्तोऽर्थः। ‘रेभ्यसगोत्रः काञ्चुकीयः प्राप्तः…वसुन्धरा नाम वासवदत्ताधात्री च प्रतीहारमुपस्थितौ’ (स्वप्न० ६)। प्रतीहारो द्वारम्। ‘प्रतिहाररक्षी’ (सुनन्दा) (रघु० ६।२०)। प्रतिहारो द्वारम्। ‘आर्य, अदेशकालः प्रतिहारस्य’ (स्वप्न० ५)। इह प्रतिहारस्य द्वाःस्थस्य कर्म प्रतिहार उक्तः। स चागन्तुकस्य राजानं दिदृक्षोरागमननिवेदनम्। ‘सम्प्राप्यैते महात्मानो राघवस्य निवेशनम्। विष्ठिताः प्रतिहारार्थं हुताशनसमप्रभाः’ (रा० ७।१।७)॥ प्रतिहारार्थमागमो नो निवेद्यतामित्येतदर्थम्। ‘व्यतिष्ठत तदा सुमन्त्रं पितुर्महात्मा प्रतिहारणार्थम्’ (रा० २।३३।३०)। महात्मा रामः। उक्तोऽर्थः। ‘प्रतिहर्तर्या देवता प्रतिहारमन्वायत्ता, तां चेदविद्वान् प्रतिहरिष्यसि’ (छां० उ० १।११।८)। प्रतिहर्ता उद्गातृनामकस्य ऋत्विजः सहायः। तेनोच्चार्यं शस्त्रं प्रतिहारः। प्रतिहारो मायाकारः। तस्य कर्म प्रातिहार्यम्। ‘कुर्याममुं नृपमहं प्रातिहार्यं समाचरन्’ (राज० ८।११)। मायाकारस्तु प्रातिहारिक इत्यमरः। प्रतिहरणं (प्रतिहारः) व्याजः प्रयोजनमस्येति स्वामी। ‘चराचरस्य स्रष्टारं प्रतिहारमेव च’ (भा० द्रोण० ८०।४६)। प्रतिहर्ता संहर्ता प्रतिसंहर्ता। ‘दैवीनां मानुषीणां च प्रतिहर्ता त्वमापदाम्’ (रघु० १।६०)। प्रतिहर्ता वारयिता। ‘एष वै तत्र वैदेह्या विहगः प्रतिहारकः’ (रा० ४।१।५६)। प्रतिहारकोऽपहारको वियोजकः। ‘मनसा हिङ्करोति मनसा प्रस्तौति मनसोद्गायति मनसा प्रतिहरति’ (पञ्च० ब्रा० ४।९।९)। प्रतिहरति प्रतिहारं साम गायति।">
  <meta property="og:locale" content="en_us">
  <meta property="og:type" content="article">
    <meta property="article:section" content="koshah">

  <meta itemprop="name" content="१८० प्रति">
  <meta itemprop="description" content="अञ्च् {प्रत्यञ्च्} अञ्च् (अञ्चु गतिपूजनयोः)। ‘प्रत्यङ् नः सुमना भव’ (अथर्व० ३।२०।२, ऋ० १०।१४१।१)। अस्मान्प्रत्यञ्चन्, अस्मदभिमुखं गच्छन्। ‘जहि प्रतीचो अनूचः पराचः’ (अथर्व० ३।१।४)। प्रतीचः प्रतिमुखमागच्छतः। पराचः पराङ्मुखं गच्छतः। ‘ऋतव: सर्वे पराञ्चः सर्वे प्रत्यञ्चः’ (श० ब्रा० १२।८।२।३५)। प्रत्यञ्चः परावृत्ताः, अभिमुखगामिनः। अञ्ज् {प्रत्यञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘प्रत्यनक्त्त्यवदानानि’ (श० ब्रा० ५।१।३।६)। ‘नराशंसः प्रति धामान्यञ्जन्’ (ऋ० २।३।२)। ‘स्रुवेण कपालानि प्रत्यज्य’ (आप० श्रौ० २।३।११।३)। कपालानि प्रत्येकम् अङ्क्त्वा म्रक्षयित्वा। अर्च् {प्रत्यर्च्} अर्च् (अर्च पूजायाम्, वेदे दीप्तावपि)। ‘अग्ने यत्तेऽर्चिस्तेन तम्प्रत्यर्च योऽस्मान् द्वेष्टि’ (अथर्व० २।१९।३)। तं प्रत्यर्च तं दग्धुं दीप्यस्वेत्यर्थः। ‘स्त्रियश्च तां प्रत्यर्चयामासुः’ (भा०)। पूजिताः सत्यः प्रत्यपूजयन्। अर्थ् {प्रत्यर्थ्} अर्थ् (अर्थ उपयाच्ञायाम्)। ‘प्रत्यर्थयत राघवम्’ (भट्टि० ६।२५)। प्रत्यर्थिनं कुरुतेति जयमङ्गला। तत्करोति तदाचष्ट इति णिच्। अर्थयतेस्तु नित्यमात्मनेपदित्वात्प्रत्यर्थयध्वमिति स्यात्। आश्चर्यं मृगपोतः केसरिकिशोरकं प्रत्यर्थयिष्यते। अभियास्यति, आक्रमिष्यतीत्यर्थः। ‘बहुप्रत्यर्थिकं ह्येतद्राज्यं नाम कुरूद्वह’ (भा० आश्रम० ३६।१२)। प्रत्यर्थी विरोधी। विरोधिबहुलमित्यर्थः। ‘निर्वेदप्रत्यर्थिनी खलु प्रार्थना’ (मध्यम० १)। वैराग्यविरोधिनी, औदासीन्याननुरूपा। ‘अपराङ्मुखतार्थिभ्यः प्रत्यर्थिभ्यो विशेषतः’ (स्कन्द० पु० का० ४।१९।४३)। प्रत्यर्थिनः परिपन्थिनो द्विषन्तः। ‘अहो सुखप्रत्यर्थिता दैवस्य’ (विक्रम० ६)। सुखविरोधितेत्यर्थः। अस् {प्रत्यस्} अस् (असु क्षेपे)। ‘अन्तकमु तर्हि पश्चात् प्रत्यस्येत्’ (श० ब्रा० ३।२।१।४)। ‘मुखे प्रथमं प्रत्यस्यति’ (श० ब्रा० ३।२।१।४)। ‘तं प्रत्यस्यामि मृत्यवे’ (अथर्व० ६।३६।३)। प्रत्यस्यामि प्रतिक्षिपामि, अग्रतः क्षिपामि। ‘तस्मा अश्वं प्रत्यास्यत्’ (तै० सं० ५।७।१०।४०)। प्रातिकूल्येनाग्रतः क्षिप्तवान्। अश्वेन प्रतिरुद्धवान् इत्यर्थः। शार्दूलचर्मणो जघनार्धे। ‘सीसं निहितं भवति तत्पदा प्रत्यस्यति’ (श० ब्रा० ५।४।१।९)। प्रत्यस्यति आहन्ति प्रहरति, ताडयति। ‘प्रत्यस्तरूपां भावेषु क्रियेति प्रतिजानते’ (वा० प० ३।८।२४)। प्रत्यस्ताऽध्यारोपिता। इ {प्रती} इ (इण गतौ)। ‘असन्तप्तं तु यद् दारु (वंशादि ऋजूकृतम्) प्रत्येति प्रकृतिं पुनः’ (भा० शां० १०२।३१)। प्रत्येति प्रतिगच्छति अभ्येति। ‘प्रतीयाय गुरोः सकाशम्’ (रघु० ५।३५)। प्रतीयाय प्रतिनिववृते। ‘यत्तन्निः सत्तासत्तं…प्रधानं प्रतियन्ति’ (यो० सू० २।१९ भाष्ये)। प्रतियन्ति अपियन्ति, अभिसंविशन्ति। ‘अग्निर्नः शत्रून्प्रत्येतु’ (अथर्व० ३।१।१)। प्रत्यनीकः सन् यातु, अभिमुखं प्रातिभट्येन गच्छतु। ‘अनिशं चिन्तयानोपि यः प्रतीयाद्रथेन तम्’ (भा० उ० ५२।२)। ‘तेन (कवचेन) मामद्य संयुक्तं रथस्थमिह संयुगे। प्रतीयात् कोऽद्य मामाजौ साक्षादपि पुरन्दरः’ (रा० ६।९२।२९)॥ ‘सहसैन्यानहं तांश्च प्रतीयां रणमूर्धनि’ (भा० उ० १७२।१३)। ‘यः प्रतीयाद्रणे द्रोणं यावद् गच्छामि पाण्डवम्’ (भा० द्रोण० १११।२७)। ‘कृष्णपार्थौ जिघांसन्तः प्रतीयुर्विविधायुधाः’ (भा० आदि० २२७।५९)। अत्र सर्वत्रोदितचर एवार्थः। ‘सैषाऽन्वारम्भणीयायाः स्थानं प्रत्येति’ (भा० श्रौ० ८।१।५)। स्थानं प्रत्येति पदमापद्यते। ‘कलहंसमालाः प्रतीयिरे श्रोत्रसुखैर्निनादः’ (भट्टि० २।१८)। प्रतीयिरे जज्ञिरेऽनुममिरे, ज्ञप्ता अनुमिताः, उन्नीताः। ‘उच्चावचा जनपदधर्मा ग्रामधर्माश्च, तान् विवाहे प्रतीयात्’ (आश्व० गृ० १।७)। प्रतीयात् निश्चिनुयात्, परिचिनुयात्, व्यवस्येत्। ‘तं मोपयातं प्रतियन्तु विप्राः’ (भा० पु० १।१९।१५)। प्रतियन्तु विदाङ्कुर्वन्तु। भवतु। ‘प्रतीमस्तावत्’ (प्र० च०)। तत्त्वतो विजानामेत्यर्थः। ‘कः प्रत्येति सैवेयमिति’ (उत्तर० ४)। ‘प्रत्येतु कस्तद् भुवि’ (उत्तर०)। कः श्रद्दध्यादित्यर्थः। ‘ततः परशुरामस्य न प्रतीमः पराभवम्’ (महा० च० २।१४)। ‘किं वक्ष्ये तत्र लोकश्च प्रत्येष्यति कथं मम’ (कथा० २९।९७)। उक्तोऽर्थः। ‘विभाषोपपदेन प्रतीयमाने’ (पा० १।३।७७)। प्रतीयमाने द्योतिते सति। ‘प्रतियन्तं चिदेनसः’ (ऋ० ८।६७।१७)। प्रतिगच्छन्तम्। ‘बलवत्तु दूयमानं प्रत्याययतीव मां हृदयम्’ (शा० ५।३१)। विश्वासयति। ‘प्रत्याय्यन्ते ते च तदानीं परलोकम्’ (अवदा० जा० १९)। श्रद्धाप्यन्त इत्यर्थः। ‘तं प्रतीतं स्वधर्मेण ब्रह्मदायहरं पितुः’ (मनु० ३।३)। प्रतीतं ख्यातम्। ‘सोऽयं वटः श्याम इति प्रतीतः’ (रघु० १३।५३)। ‘ततः प्रतीतं प्लवतां वरिष्ठम्’ (रा० ४।६५।३५)। उक्तोऽर्थः। ‘तथापि नेच्छेयमिति प्रतीतः’ (भा० आश्व० ९।२३)। प्रतीतः कृतनिश्चयः। ‘भरतश्चेत्प्रतीतः स्याद्राज्यं प्राप्यैतदव्ययम्’ (रा० २।४२।९)। प्रतीतः सन्तुष्टः। ‘पतिः प्रतीतः प्रसवोन्मुखीं प्रियां ददर्श…’ (रघु० ३।१२)॥ प्रतीतः प्रसन्नः प्रमुदितः। ‘भव इव षण्मुखजन्मना प्रतीतः’ (बुद्ध० १।९४)। ‘एवं राजर्षयः सर्वे प्रतीता रघुनन्दन’ (रा० २।१०७।१४)। प्रतीताः प्रेताः। प्रतिशब्दोऽस्थाने, न विवक्षितमर्थमुपकरोति। ‘सुहिता एतां रात्रिं वसन्ति प्रतीता अनवर्तिमुखिनः’ (भा० श्रौ० ८।१३।२०)। प्रतीताः समिताः संगताः। प्रतिशब्दः प्रातिमुख्यमाह, तेन च सामीप्यं संनिकर्षो लक्ष्यते। अनवर्तिमुखिनो दारिद्र्येऽऽसंलपन्तः। अवर्तिर्दारिद्र्यम्। ‘अप्रतीतो जयति सं धनानि’ (ऋ० ४।५०।९, ऐ० ब्रा० ८।२६)। शत्रुभिरितः प्राप्तः प्रतीतः, तद्विपरीतोऽप्रतीत इति सायणः। अप्रत्यृतोऽपराङ्मुख इति वयम्। अत्रार्थे न किञ्चिद् उपस्करणीयं भवतीति गुणः। ‘यौ पत्येते अप्रतीतौ सहोभिः’ (अथर्व० ७।२५।१)। अप्रतिरुद्धाविति सायणः। अयमप्यप्रसिद्धोऽर्थः। प्रतिपूर्व एतिर्न क्वचिद्रोधने दृष्टः। तस्मादस्मदुक्तपूर्व एवार्थः श्रेयान्। ‘ते प्रजापतिं पितरं प्रतीत्योचुः’ (श० ब्रा० २।२।४।१६)। प्रतीत्य तत्सकाशमित्वा, तमुपेत्य। ‘ऊतीः कुर्वाणो यत्पृथिवीमचरो गुहाकारमाखुरूपं प्रतीत्य’ (आप० श्रौ० ५।१।१।७)। प्रतीत्य प्राप्य परिगृह्य आस्थाय। हेतून्प्रत्ययान् प्रतीत्य समाश्रित्य यः स्कन्धादीनां समुत्पादः स प्रतीत्यसमुत्पादः। ‘न मुग्धे प्रत्येतुं प्रभवति गतः कालहरिणः’ (का० प्र० ७।३२७)। प्रत्येतुं प्रतिनिवर्तितुम्। ‘तत्प्रत्याययितव्योऽसौ (प्राणः) क्रमेणारण्यहस्तिवत्’ (स्कन्द० पु० का० ४।४१।८०)। प्रत्याययितव्यो लालयितव्यः, क्रमेण संनियाम्यः। ‘मूढः परप्रत्ययनेयबुद्धिः’ (माल० १।२)। प्रत्ययो विश्वासः। ‘साधुकामश्च स्पृहयेन्नायतिं प्रत्ययेषु च’ (भा० शां० २२०।११)। प्रत्ययाः सुखदुःखानुभवाः। ‘अपेक्षते प्रत्ययमुत्तमं त्वाम्’ (कु० ३।८)। प्रत्ययः कारणम्। ‘एवं परतो धर्मश्रवणं सम्यग्दृष्ट्युत्पादप्रत्ययो भवति’ (अवदा० जा० २९)। उक्तोऽर्थः। ‘राजप्रत्ययाः प्रजाः’ (अमरोद्घाटने स्वामी)। राजाधीना इत्यर्थः। ‘अथाब्रवीन्मघवा प्रत्ययं स्वम्’ (भा० अनु० ९४।४३)। प्रत्ययोऽभिप्रायः। ‘लोकवीरौ महेष्वासौ त्यक्तात्मानौ च भारत। प्रत्ययं परिरक्षन्तौ महत्कर्म करिष्यतः’ (भा० उ० १७०।१४)॥ प्रत्ययः शपथः। ‘प्रत्यायनं विवादं मन्यमाना दुराशयाः’ (कथा० ७४।१६०)। प्रत्यायनं प्रत्ययस्य विश्वासस्योत्पादनम्। ‘एकदा पाण्डवान्द्रष्टुं प्रतीतान्पुरुषोत्तमः’ (भा० पु० १०।५८।१)। प्रतीतान् प्रकटान् अज्ञातवासान्निर्गत्य सर्वत्र प्रकाशान्। ‘नैनमेते रश्मयः प्रत्याययन्ति’ (छां० उ० ५।५।२)। न परावर्तयन्ति। अप्रतिरोधका भवन्तीत्यर्थः। इष् {प्रतीष्} इष् (इष इच्छायाम्, इष गतौ)। ‘असत्यसन्धस्य सतश्चलस्यास्थिरचेतसः। नैव देवा न पितरः प्रतीच्छन्तीति नः श्रुतम्’ (रा० २।१०९।१८)॥ प्रतीच्छन्ति परिगृह्णन्ति, अभ्युपयन्ति। ‘तदहं किञ्चिद् भवतः प्रार्थये यदि प्रतीच्छसि’ (तन्त्रा० १।१२)। प्रतीच्छसि अभ्युपैषि। बाढं करिष्यामीति चेत्प्रतिजानीष इत्यर्थः। ‘गोणीं जनेन स्म निघातुमुद्धृतामनुक्षणं नोक्षतरः प्रतीच्छति’ (शिशु० १२।१०)। न प्रतीच्छति नाङ्गी करोति। उक्षतरो वृद्धोक्षः। पा० ५।३।९१ सूत्रेण तनुत्वे द्योत्ये स्वार्थिकः ष्टरच्। ‘भक्ष्यान् द्विजेन्द्रैरपि सम्प्रदत्तान्नैव प्रतीच्छन्ति विभोर्भयेन’ (वाम० पु० ९१।३)। उक्तोऽर्थः। ‘उष्णार्तो हि नरो यद्वज्जलधाराः प्रतीच्छति’ (भा० भीष्म० ११७।२४)। प्रतीच्छति ग्रहीतुमिच्छति। ‘हन्त गृह्ण प्रतीच्छेति तावुभौ योधसत्तमौ’ (हरि० २।७३।४४)। गृह्ण गृहाण। प्रतीच्छ देहि। प्रहारमिति शेषः। ‘प्रतीच्छ मत्कृतं धर्मं यदि ते मय्यनुग्रहः’ (भा० शां० १९९।८३)। प्रतीच्छ गृहाण। ‘प्रतीच्छत्या शोकीं किसलयपरावृत्तिमधरः’ (भोजप्र० १।७२)। प्रतीच्छति गृह्णाति आदत्ते। ‘अत्रागत्य स्ववासांसि प्रतीच्छन्तु शुचिस्मिताः’ (भा० पु० १०।२२।१६)। स्वस्यैवार्थस्य प्रत्यादित्सा प्रतीच्छाशब्दार्थः। ‘एष उपहाररमणीयतया माधवीमण्डपः स्वागतेनेव नौ प्रतीच्छति’ (शा० ६)। प्रतीच्छति प्रतिगृह्णाति सभाजयति। ‘एष खलु त्वां प्रतीच्छति’ (विक्रम० २)। उक्तोऽर्थः। ‘अथाऽन्येषु प्रतीच्छामि’ (आप० ध० १।८।२२।६)। प्रतीच्छामि अन्विष्यामि, आप्तुमीहे। ‘गदा शक्रजिता जिघ्ये तां प्रतीयेष वालिजः’ (भट्टि० १४।३६)। प्रतीयेष प्रतिजग्राह रुरोध। जिघ्य इति हिनोतेरनुपसृष्टस्य कर्मणि लिटि रूपम्। लोके केवलस्य हिनोतेः प्रयोगो दुर्लभ इति मतं नः। ‘अथ प्रवृत्तिरागच्छेत् प्रतीच्छेत् समात्रयम्’ (कृत्यकल्पतरौ द्वितीये सम्पुटे पृ० ५९ कात्यायनीयं वचनमित्युद्धृतम्)। प्रतीच्छेत् प्रतीक्षेत। ‘तेन पापानुबन्धेन वचनं न प्रतीच्छता’ (रा० १।३३।४)। न प्रतीच्छता न स्वीकुर्वता, न गृह्णता, नानुतिष्ठता, नानुविदधता। ‘स तद्बाणमयं वर्षमश्मवर्षमिवाचलः। प्रतीच्छन् पाण्डुदायादः’ (भा० द्रोण० १२७।६५)॥ प्रतीच्छन् प्रतिगृह्णन्, रुन्धानः। ‘ततः शरसहस्राणि प्रतीच्छन्तौ रणेषिणौ’ (हरि० २।४३।३३)। उक्तोऽर्थः। ‘सतो बन्धुमसति निरविन्दन् हृदि प्रतीष्या कवयो मनीषा’ (ऋ० १०।१२९।४)। प्रतीष्या प्रतीष्य अन्विष्य। सांहितिको दीर्घः। ‘देवस्य शासनं प्रतीष्य’ (शा० ६)। प्रतीष्य स्वीकृत्य, अनुमत्य। ‘सत्कारो नाम सत्कारेण प्रतीष्टः प्रीतिं जनयति’ (स्वप्न० ४)। ई {प्रती} ई (ईङ् गतौ)। ‘प्रतीयन्ते न नीतिज्ञा कृतावज्ञस्य वैरिणः’ (कथा० ६२।१०३)। प्रतीयन्ते विश्वसन्ति श्रद्दधते, प्रतियन्ति। ‘कुशलः प्रतिपत्ता तामग्रथार्थां प्रतीयते’ (वा० प० २।३१९)। प्रतीयते बुध्यते मन्यते जानाति। ईक्ष् {प्रतिईक्ष्} ईक्ष् (ईक्ष दर्शने)। ‘मित्रस्य त्वा चक्षुषा प्रतीक्षे’ (आप० श्रौ० १।१३१)। प्रतीक्षे ईक्षे पश्यामि। ‘तत् (मधु) प्रतीक्षते’ (अग्नि० गृ० १।४)। मधुनि दृशं पातयतीत्यर्थः। ‘प्रतीक्षन्ते श्वशुरो देवरश्च’ (अथर्व० १४।१।३९)। ‘प्राशित्रं प्रतीक्षते’ (का० श्रौ० २।२।१५)। ‘मधुपर्कमाह्रियमाणं प्रतीक्षते’ (वा० गृ० ११।५)। ‘गार्हपत्यं प्रतीक्षते’ (तै० ब्रा० २।१।४।३)। उक्तोऽर्थः। ‘किं न प्रतीक्षसेऽस्माकं गृहान्बलिभुजो यथा’ (भा० पु० ९।१८।१६)। न प्रतीक्षसे न ध्यायसि, नोपास्से, न सेवसे। ‘तत्र मे कारणं भाति कौन्तेयो यत्प्रतीक्षते’ (भा० वि० २१।२)। प्रतीक्षते तदेव सूचयन्मामवेक्षतेऽवहितमीक्षते। कारणं प्राकट्यं मा भूदिति हेतुः। ‘संवत्सरं प्रतीक्षेत द्विषन्तीं योषितं पतिः’ (मनु० ९।७७)। प्रतीक्षेत उदासीनवदीक्षेत। सहेतेत्यर्थः। ‘प्रतीक्षमाणोऽभिजनं तदार्तमनार्तरूपः प्रहसन्निवाथ’ (रा० २।३३।२९)। प्रतीक्षमाणः प्रेक्षमाणः। ‘कस्य न प्रतीक्ष्यो मुनिभावः’ (हर्ष० उच्छ्वासे ८)। ‘तथासीनं च त्रिभुवनप्रतीक्ष्यं मनुदक्षचाक्षुषप्रभृतथः प्रजापतयः सिषेविरे’ (हर्ष०)। ‘भक्तिः प्रतीक्ष्येषु कूलोचिता ते’ (रघु० ५।१४)। प्रतीक्ष्य आदृत्यः संभावनीयः पूज्यः। ‘प्रतीक्ष्यं तत् प्रतीक्ष्यायै पितृष्वस्रे प्रतिश्रुतम्’ (शिशु० २।१०८)। प्रतीक्ष्यं परिपाल्यं रक्ष्यम्, प्रत्यवेक्षणीयम्। ‘न त्वां हत्वा प्रदास्यामि क्रव्याद्भ्यो मद्रकाधम। मित्रप्रतीक्षया शल्य धृतराष्ट्रस्य चोभयोः’ (भा० कर्ण० ४०।५३)॥ प्रतीक्षाऽऽदरः। ‘निकारा मनुजश्रेष्ठ पाण्डवैस्त्वत्प्रतीक्षया। अनुभूताः…’ (भा० उ० १५९।११)॥ अनुभूताः सोढाः। ‘निकारो निकृतिप्रज्ञैः पाण्डवैस्त्वत्प्रतीक्षया। अनुभूत: ’ (भा० भीष्म० १५।४)। त्वत्प्रतीक्षया त्वयि समादरेण। ‘तस्यारण्येनैवात ऊर्ध्वं होमो वृत्तिः प्रतीक्षाऽऽच्छादनं च’ (आप० ध० २।९।२२।१७)। प्रतीक्षाऽतिथिपूजा। ‘घोषा द्वैतवने सर्वे त्वत्प्रतीक्षा नराधिप’ (भा० वन० २२९।१९)। त्वत्प्रतीक्षास्त्वां प्रतीक्षमाणाः प्रतिपालयन्तः। ‘तत्प्रत्ययमुदकमुत्सिच्याप्रतीक्षा ग्राममेत्य’ (आप० ध० २।६।१५।९)। प्रतीक्षा प्रतिनिवृत्य ईक्षणम्, पृष्ठतो विलोकनम्। अप्रतीक्षा अविद्यमानप्रतीक्षाः, पृष्ठतोऽनवलोकयन्तः, अपराङ्मुखीभूताः। ‘अहं चाप्रतीक्षमेव सङ्ग्रामभूमिमागतः’ (महावीर० पृ० २०३, निर्णय०)। इदं क्रियाविशेषणम्। अपराङ्मुखीभूयेत्यर्थः। ‘अप्रतीक्षमायन्ति’ (तै० ब्रा० १।६।५)। उक्तोऽर्थः। ‘प्रतीक्षायै कुमारीम्’ (तै० ब्रा० ३।४।१।१९)। प्रतीक्षा संभावनाऽऽशास्यम्। ‘कुम्भकर्णं प्रतीक्ष्यैव हरयोद्य प्रदुद्रुवुः’ (रा० ६।६।३१)। प्रतीक्ष्य अभिमुखे वीक्ष्य। ईड् {प्रतीड्} ईड् (ईड स्तुतौ)। ‘प्रति त्वा स्तोमैरीडते वसिष्ठाः’ (ऋ० ७।७६।६)। उष् {प्रत्युष्} उष् (उष दाहे)। ‘स त्वमग्ने प्रतीकेन प्रत्योष यातुधान्यः’ (ऋ० १०।११८।८, तै० सं० २।५।१२।४)। प्रत्योष प्रतिमुखं प्रत्येकं वा दह। यातुधान्यः यातुधानीः। ‘प्रति तमोष यः प्रत्युष्यः’ (श० ब्रा० १।९।३।२)। प्रत्योष=ओष। सद्यो वा दहेत्यर्थः। ‘प्रत्युष्टं रक्षः प्रत्युष्टा अरातयः’ (वा० सं० १।७)। प्रत्युष्टं=प्रत्युषितम्। प्रविज्ञाय उषितं दग्धमिति उवटः। प्रत्युष्टाः प्रत्येकं दग्धा इति च सः। उभयत्रार्थाभेद एव तु युक्तः। ऊह् {प्रत्यूह्} ऊह् (ऊह वितर्के)। ‘विद्युद्भवन्ती प्रति वव्रिमौहत’ (ऋ० १।१६४।२९)। प्रत्यौहत व्यवादधात्, आच्छादयत्, तिरोधत्त, उपसमहरत्, अपाकरोत्। वव्रिं रूपम्। ‘प्रत्यौहन्मृत्युममृतेन साकम्’ (अथर्व० ५।२८।८)। ‘प्रत्यौहतामश्विना मृत्युमस्मत्’ (वा० सं० २७।९, अथर्व० ७।५५।१)। उक्तोऽर्थः। ‘प्रत्यूहेन्नाग्निषु क्रियाः’ (मनु० ५।८४)। अग्निहोत्रहोमान्न विघातयेदित्यर्थः। तत्र प्रत्यूहमन्तरायं न कुर्यादिति यावत्। ‘पशून्देवताभ्यः प्रत्यौहत’ (श० ब्रा० १०।६।५।८)। प्रत्यौहत समार्पयत् पशून्देवतासादकरोत्। ‘स प्रत्यूढानङ्गारान् प्रत्यूहेत्’ (शां० ब्रा० २।१)। प्रत्यूहेत्=व्यूहेत्, विविक्ततया विस्तारेण रचयेत्। ‘न पास्ये न च भोक्ष्ये प्रत्यूढं मम भोजनम्’ (रा० ५।३१।१४)। प्रत्यूढमनादरेण पराकृतं त्यक्तम्। ‘एवमेवेमाः प्रजा अहरहर्गच्छन्त्य एतं ब्रह्मलोकं न विदन्त्यनृतेन हि प्रत्यूढाः’ (छां० ८।३।२)। प्रत्यूढा विपरीतं नीताः। ‘इतीन्द्रदूत्याः प्रतिवाचमर्धे प्रत्युह्य सैषाऽभिदधे वयस्याः’ (नै० ६।१०१)। प्रत्युह्य विहत्य, प्रतिबध्य, विच्छिद्य। ‘अहत्वा समरे कृष्णमप्रत्यूह्य च रुक्मिणीम्’ (भा० पु० १०।५४।२०)। अप्रत्यूह्य अप्रत्यावर्त्य। अप्रतिहत्येति त्वक्षरार्थः। ऋ {प्रत्यृ} ऋ (ऋ गतिप्रापणयोः)। ‘अनर्वाऽप्रत्यृतोऽन्यस्मिन्’ (नि० ६।२३।४)। प्रत्यृत आश्रितः (इति दुर्गः)। ‘अरणी प्रत्यृत एने अग्निः’ (नि० ५।१०।१)। प्रत्यृतः प्रतिगतोन्तर्निविष्टः। काश् {प्रतिकाश् } काश् (काशृ दीप्तौ)। निभसंकाशनीकाशप्रतीकाशोपमादय इति सदृशपर्यायान्पठत्यमरः। कूज् {प्रतिकूज्} कूज् (कुज अव्यक्ते शब्दे)। ‘एष क्रोशति दात्यूहस्तं शिखी प्रतिकूजति’ (रा० २।५६।९)। प्रतिकूजति दात्यूहं स्पर्धमानः कूजति। कृ {प्रतिकृ} कृ (डुकृञ् करणे)। ‘इत्येवमग्निविषसर्पेभ्यः प्रतिकुर्वीत’ (कौ० अ० १।२०।९)। अग्न्यादीनां प्रतिविधानं कुर्यादित्यर्थः। ‘न तं पश्यामि लोकेस्मिन्कृते प्रतिकरोति यः। सर्वस्य हि कृतार्थस्य मतिरन्या प्रवर्तते’ (भा०)॥ कृते उपकृते प्रतिकरोति प्रत्युपकारं करोति। ‘मयास्योपकृतं पूर्वमयं प्रतिकरिष्यति’ (का० नी० सा० ९।११)। ‘पूर्वं कृतार्थो मित्राणां न तत् प्रतिकरोति यः। कृतघ्नः सर्वभूतानां वध्यः प्लवगेश्वर’ (रा० ३।३४।१०)॥ ‘कृतं न प्रतिकुर्याद्यः पुरुषाणां स दूषकः’ (रा० ४।३८।२८)। उक्तोऽर्थः। ‘कृतार्थः पूर्वमार्येण नार्थं प्रतिचिकीर्षति’ (रा० ४।३४।२०)। प्रत्युपकर्तुं नेच्छति। ‘वैरं प्रतिकुरुष्वेह तस्मिन्’ (रा० ३।३८।२२)। प्रतिनिर्यातयेत्यर्थः। ‘व्याधिमिच्छामि ते ज्ञातुं प्रतिकुर्यां हि तत्र वै’ (भा० आदि० ४०२७)। प्रतिकुर्याम् उपचरेयम् चिकित्सेयम् भैषज्यं कुर्याम्। ‘पाण्डवा अपि तत्सर्वं प्रतिचक्रुर्यथागतम्’ (भा० आदि० १४१।२२)। प्रतिचक्रुः= अपाकुर्वन्, न्यवारयन्, अपौहन्त प्रत्यघ्नन्। ‘नास्य प्रत्यकरोद्वीर्यं विक्लवेनान्तरात्मना’ (रा० ६।८८।३४)। उक्तोऽर्थः। ‘संक्रमध्वजयष्टीनां प्रतिमानां च भेदकः। प्रतिकुर्याच्च तत्सर्वम्…’ (मनु० ९।२८५)॥ प्रतिकुर्यात् प्रसाधयेत, समादध्यात्, पुनर्नवाः कुर्यात्। ‘पुर इमाल्ँलोकान् प्रतिकरवामहा इति’ (ऐ० ब्रा० १।२३)। असुराणां प्रतिकूलानि सम्पादयाम इति सायणः। ‘अनायतना ह वै स्मः, तस्मात्पराजयामहा इति एतास्ताः प्रत्यकुर्वत हविर्धानं दिव आग्नीध्रमन्तरिक्षात् सदः पृथिव्याः’ (गो० ब्रा० उ० २।७)। प्रत्यकुर्वत विरोधायाकुर्वत निरमिमत। ‘भीष्मे प्रतिचिकीर्षामि’ (भा० उ० १८७।६)। भीष्माय वैरं निर्यातयितुमिच्छामीत्यर्थः। ‘कृते प्रतिकरिष्यन्तः केशवस्यार्जुनस्य च’ (भा० द्रोण० १०४।१८)। प्रतिकर्तुकामाः प्रत्यपकारबुद्धयः। ‘वयं च मन्युना दग्धा वैरं प्रतिचिकीर्षवः’ (भा० स्वर्गा० १।२१)। वैरं निर्यातयितुमिच्छन्त इत्यर्थः। ‘अकृतज्ञोऽप्रतिकृतो हन्ति सत्त्ववतां मनः’ (रा० ४।२७।४५)। अप्रतिकृतः=अकृतप्रत्युपकारः। ‘कर्तास्मि कृते प्रतिकृतं तव’ (भा० वन० १८७।९)। उक्तोऽर्थः। ‘प्रतिकर्तुं प्रकृष्टस्य नापकृष्टेन युज्यते’ (रा० ४१७।४७)। प्रतिकर्तुं प्रत्युपकर्तुम्, कृतमुपकारं प्ररिणदातुम् प्रत्यर्पयितुम्। ‘प्रतिकर्तुं बलवति नहुषे देवमोहिते। पितामहनियोगेन भवन्तं सोऽहमागतः’ (भा० अनु० अनु० ९९।२२)॥ प्रतिकर्तुं प्रतिविधातुम् प्रत्यपकर्तुम्। ‘न शेकुरतिकायस्य प्रतिकर्तुं महाहवे’ (रा० ६।७१।४२)। उक्तोऽर्थः। ‘कृते च प्रतिकर्तव्यमेष धर्मः सनातनः’ (रा० ५।१।११४)। कृत उपकृते। प्रतिकर्तव्यं प्रत्युपकर्तव्यम्। व्याधशाकुनिकपतितपापकारिणां न च प्रतिकर्तव्यम्। नैवोपचरितव्यम्। तेषु भिषक्कर्म न प्रयोज्यमित्याह। ‘प्रतिकृत्य यथाकामं शत्रूणां शत्रुसूदनः’ (भा० सौ० १।४४)। प्रतिकृत्य वैरं निर्यात्य। व्याधिमप्रतिकृत्य। अचिकित्सित्वा, उपचारमकृत्वा। ‘परिजनोपनीतमपि प्रतिकर्म नाग्रहीत्’ (हर्ष०)। प्रतिकर्म प्रसाधनम्। अङ्गसंस्कारोपकरणम्। ‘प्रतिकर्म च रामस्य कारयामास वीर्यवान्’ (रा० ६।१२८।१६)। प्रतिकर्माङ्गसंस्कारः। ‘विभूषितेयं प्रतिकर्मनित्या वसत्वरण्ये सह राघवेण’ (रा० २।३७।३५)। ‘उषिताः स्मो वने वासं प्रतिकर्म चिकीर्षवः’ (भा० वि० ५८।१८)। प्रतिकर्म शत्रूणामपकारः। ‘ऋचीकस्तु महातेजाः पुत्रस्याप्रतिकर्मणः’ (रा० १।७५।२२)। अप्रतिकर्मणः प्रतिक्रियारहितस्य। स्वघातके कार्तवीर्ये शापादिप्रतिकारशून्यस्येत्यर्थः। ‘सा कृष्णमाराधय सौहृदेन प्रेम्णा च नित्यं प्रतिकर्मणा च’ (भा० वन० २३४।४)। प्रतिकर्मणा कायक्लेशेनेति नीलकण्ठः। कथमस्यार्थस्योपलब्धिरिति न विजानीमः। ‘मिथ्योपचारः प्रतिकर्मणां च’ (चरक० चि० १२।)। प्रतिकर्म प्रतिक्रिया वमनादिः। ‘प्रतिकर्मपराचार ऋत्विजां स्म विधीयते’ (भा० शां० ७९।२)। शान्तिकपौष्टिकादि कर्म प्रयोगशुद्ध्याख्यम्। ‘यश्चास्य वैद्यः प्रतिकर्म करोति’ (चरक० सूत्र० २९।९)। प्रतिकर्म प्रतिक्रिया चिकित्सा, भैषज्यम्। ‘उपकारेण वीरस्तु प्रतिकारेण युज्यते’ (रा० ४।२७।४५)। प्रतिकारः प्रत्युपकारः। ‘विकारं खलु परमार्थतोऽज्ञात्वाऽनारम्भः प्रतीकारस्य’ (शा० ३)। प्रतीकार उपचारः चिकित्सा। ‘प्रतीकारो व्याधेः सुखमिति विपर्यस्यति जनः’ (भर्तृ० ३।९२)। उक्तोऽर्थः। ‘प्रियस्य भर्तुः प्रतिकारकामा’ (रा० २।३७।३७)। अनुकार इह प्रतिकारः। प्रतिः सादृश्ये। वेषादिभिस्तदवस्थासदृशावस्थासम्पादनकामेत्यर्थ इति तिलकः। ‘खलानां कण्टकानां च द्विविधैव प्रतिक्रिया। उपानन्मुखभङ्गो वा दूरतो वा विसर्जनम्॥’ प्रतिक्रिया प्रतिकारः प्रतिविधानम्। ‘भैक्षेणाप्यर्जयिष्यामि पुनर्न्यास-प्रतिक्रियाम्’ (मृच्छ० ३।२६)। प्रतिक्रिया निर्यातनम्, प्रत्यर्पणम्। ‘मङ्गलालम्भनं चैव शरीरस्य प्रतिक्रिया’ (भा० शां० ५९।६६)। प्रतिक्रिया प्रतिकर्म अलङ्क्रिया। ‘तत्राप्रतिकारिणोऽपचारिणश्च रोगो व्यक्ततरः’ (सुश्रुत० चि० ५।४)। अप्रतिकारी यो भैषज्यं न कारयति। अपचारी अयथार्थकारी। ‘सा तु रज्ज्वादिभिर्बद्धा विषप्रतिकरी मता’ (सुश्रुत० उत्तर० सर्प० कल्प० ५।५)। विषप्रतिकरी विषप्रतिकारहेतुः। ‘ततः सीतां शिरःस्नातां संयुक्तां प्रतिकर्मणा’ (रा० ६।११४।१४)। प्रतिकर्म प्रसाधनमित्यमरः। कृष् {प्रतिकृष्} कृष् (कृष विलेखने)। ‘प्रतिकृष्टं मतं गुह्ये द्विरावृत्त्यां च कर्षिते। प्रतिकृष्टः प्रेषिते स्यात्प्रत्याख्याते च वाच्यवत्’ (विश्व:)॥ निकृष्टप्रतिकृष्टार्वयाप्यरेफावमाधमाः (अमरः)। ‘उत्सर्जनस्य वा प्रतिकर्षः’ (आप० ध० १।९।३ इत्यत्रोज्ज्वलायाम्)। भविष्यतोऽर्थस्य प्राक् सम्भावनं प्रतिकर्षः। कॄ {प्रतिकॄ} कॄ (कॄ विक्षेपे)। ‘उरोविदारं प्रतिचस्करे नखैः’ (शिशु० १।४७)। प्रतिचस्करे हतः (हिंसितः)। निरङ्कुशः कविरस्थाने किरतेः सुटं करोति। ‘प्रतिस्कीर्णं हं ते वृषल भूयात्। तथा ते वृषल विक्षेपो भूयाद्यथा हिंसामनुबध्नाति’ (हिंसायां प्रतेश्च ६।१।१४१ सूत्र वृत्तिः)। क्लृप् {प्रतिक्लृप्} क्लृप् (कृपू सामर्थ्ये )। ‘तद्यथा राजानमायान्तमुग्राः प्रत्येनसः सूतग्रामण्योऽन्नैः पानैरावसथैः प्रतिकल्पन्ते’ (श० ब्रा० १४।७।२।४३)। प्रतिग्रहीतुं सम्भावयितुं सज्जन्त उद्यता भवन्तीति यावत्। क्रम् {प्रतिक्रम्} क्रम् (क्रमु पादविक्षेपे)। ‘तदु ह जानश्रुतिः पौत्रायणः षट् शतानि गवां निष्कमश्वतरीरथं तदादाय प्रतिचक्रमे’ (छां० उ० ४।२।१)। प्रतिचक्रमे प्रतिजगाम। ‘भद्रे प्रतिक्राम नियच्छ वाचम्’ (भा० वन० १६९।२३)। प्रतिक्राम निवर्तस्व इतः प्रतियाहि। गृहान् प्रतिनिवर्तस्व। क्रुध् {प्रतिक्रुध्} क्रुध् (क्रुध क्रोधे)। ‘क्रुध्यन्त न प्रतिक्रुध्येत्’ (मनु० ६।४८)। क्षि {प्रतिक्षि} क्षि (क्षि निवासगत्योः)। ‘आ त्वा जिघर्मि मनसा घृतेन प्रतिक्षियन्तं भुवनानि विश्वा’ (ऋ० २।१०।४)। विश्वानि भुवनानि प्रत्येकमधिवसन्तम्। अधितिष्ठन्तम्। क्षिप् {प्रतिक्षिप्} क्षिप् (क्षिप प्रेरणे)। ‘प्रतिक्षिपन्तः संसारमिहिकावरणं वयम्’ (यो० वा० ५।४।३०)। प्रतिक्षिपन्तः प्रास्यन्तः पराकुर्वन्तः। प्रतिक्षिप्तोऽधिक्षिप्त इत्यमरः। प्रतिक्षिप्यते न्यक् क्रियते स्मेति स्वामी। ‘अग्नावेनां प्रतिक्षिप्य’ (भा० आदि० )। प्रतिक्षिप्य=प्रास्य। ‘न हि सामान्यमात्रलक्षणेनोपयोगिविशेषलक्षणानां प्रतिक्षेपः शक्यः कर्तुम्’ (ध्वन्या० ३।३३ इत्यत्र लोचने)। ‘तस्य प्रदीपादिनिष्ठस्य वास्तवस्य शब्दार्थ-विषयत्वस्य प्रतिक्षेपात्’ (व्यक्ति० १)। प्रतिक्षेपो निरासोऽनङ्गीकारः। ख्या {प्रतिख्या} ख्या (ख्या प्रकथने, चक्षिङ आदेशो वा)। ‘तामस्य रीतिं परशोरिव प्रत्यनीकमख्यम्…’ (ऋ० ५।४८।४)। प्रत्यख्यम् ऐक्षिषि। ‘तं हो प्रतिख्यायोवाच’ (याज्ञवल्क्यः) (श० ब्रा० ११।६।३।३)। प्रतिख्याय=अभिवीक्ष्य। ‘अशनायां ह वा एषा यजमानस्य प्रतिख्याय वाश्यते तामन्नमप्यादयेच्छान्त्यै’ (ऐ० ब्रा० ५।२७)। प्रतिख्याय प्रख्याप्य सूचयित्वा। ‘पाप्मानं प्रतिख्याय’ (तै० ब्रा० १।४।६।२)। प्रख्याप्येत्यर्थः। गद् {प्रतिगद्} गद् (गद व्यक्तायां वाचि)। ‘आभिर्गाथाभिरव्यग्रः प्रश्नं प्रतिजगाद ह’ (भा० अनु० १२४।८)। प्रतिजगाद प्रत्युवाच। गम् {प्रतिगम्} गम् (गम्लृ गतौ)। ‘प्रकर्षेणानित्यः स विज्ञायते। स पुनः सत्येवाश्रयेऽभूत्वा भवतीति यो भूत्वा प्रतिगच्छति स एव भवितुमर्हति’ (वर्णे चानित्ये ५।४।३१ सूत्रे न्यासः)। ‘अहं न तान् (लोकान्) वै प्रतिगन्ता’ (भा० आदि० ९३।५)। प्रतिगन्ता=प्रतिगन्तास्मि=निवर्तिताहे। ‘प्रतिजग्मुर्यथागतम्’ (नै० ५।३९)। उक्तोऽर्थः। ‘तस्य सन्दिदिहे बुद्धिस्तां दृष्ट्वा तद्विनिर्णये। अधीतां योगहीनस्य विद्यां प्रतिगतामिव’ (रा० ५।१८।१८)॥ प्रतिगतां विस्मृताम्। ‘प्रयतेनात्मना तात प्रतिगम्याभिवादय’ (भा० वन० १४२।१०)। प्रतिगम्य=उपेत्य=तत्सकाशमित्वा। ‘एनसा प्रतिगतः प्रत्येनाः’ (आदिः प्रत्येनसि ६।२।२७ सूत्रे वृत्तौ)। प्रत्येना नेदिष्ठी येन प्रेतस्य पित्रादेर्ऋणमपाकरणीयं भवति (१)। प्रतिभूः (२)। आगस्कृतां शासनेऽधिकृतश्च (३)। गर्ज् {प्रतिगर्ज्} गर्ज् (गर्ज अव्यक्ते शब्दे)। ‘कृष्टासेः प्रतिबिम्बं स्वं हित्वा नान्योऽस्य संमुखः। नापरः प्रतिशब्दाच्च गर्जतः प्रतिगर्जति’ (राज० ८।१५६३)॥ प्रतिगर्जति प्रतिद्वन्द्वितया गर्जति। अहो अयोनिजोपमा कवेः। ऋषीणां कदनं कृत्वा गर्जति मामपि प्रतिगर्जति। सिंहो धनध्वनिं प्रतिगर्जति। उक्तोऽर्थः। गाह् {प्रतिगाह्} गाह् (गाहू विलोडने)। ‘प्रतिगाहन्ते वनानि’ (रा० ३।७६।३४)। प्रतिगाहन्तेऽन्तः प्रविशन्ति, हठात् प्रविशन्तीति वा। गुप् {प्रतिगुप्} गुप् (गुपू रक्षणे)। ‘प्रतिगुप्त०’ (श० ब्रा० ३।२।२।२७)। प्रतिगुप्तः=गुप्तः=रक्षितः, कृतावेक्षणः, कृतप्रतिजागरः। गुह् {प्रतिगुह्} गुह् (गुहू संवरणे)। ‘प्रत्यगूहुर्महानद्यः’ (भा० सौ० १।३)। प्रत्यगूहुः प्रत्यगूहन् (प्रत्यगूहन्त) अन्तरदधत, तिरोऽदधत। गृध् {प्रतिगृध्} गृध् (गृधु अभिकाङ्क्षायाम्)। ‘आघ्राय सुबहून्गन्धांस्तानेव प्रतिगृध्यति’ (भा० आश्व० ३०।९)। तेषु गन्धेषु गृध्यति लुभ्यतीत्यर्थः। प्रतिः केवलं सकर्मकतां प्रयोजयति नार्थे विशेषं करोति। गृ {प्रतिगृ} गृ (गृ शब्दे)। ‘प्रति वां सूर उदिते मित्रं गृणीषे वरुणम्’ (ऋ० ७।६६।७)। प्रतिगृणीषे उपह्वयसि, स्तौषि। ‘प्रति षीमग्निर्जरते समिद्धः। प्रति विप्रासो मतिभिर्गृणन्तः’ (ऋ० ७।७८।२)॥ उक्तोऽर्थः। ‘शंसावाध्वर्यो प्रति मे गृणीहि’ (ऋ० ३।५३।३)। प्रतिगृणीहि प्रतिवाचं ब्रूहि। ‘ओमुन्नय हव्य देवेभ्यः पाप्मनो माम् इत्युच्चैः प्रतिगृणाति’ (भा० श्रौ० ६।११।२)। प्रतिशंसतीत्यर्थः। ‘होत्रेऽनुगृणाति होत्रे प्रतिगृणाति। होतारं शंसन्तं प्रोत्साहयतीत्यर्थ इति अनुप्रतिगृणश्च’ (पा० १।४।४१) इति सूत्रे वृत्तिः। ‘ओमामोदैष इत्यादिको होतुरुत्साहजननः प्रतिगरः’ (आश्व० श्रौ० ७।११)। ‘ओम् इत्यध्वर्युः प्रतिगरं प्रतिगृणाति’ (तै० सं० १।८।१)। उक्तोऽर्थः। ‘प्रत्यगृणात्तस्मै लक्ष्मणः’ (मुग्ध-बोधव्याकरणे)। इत्युदाहरन्मुग्धो बोपदेवो वृत्ति-विरोधादुपेक्ष्यः। प्रतिशंसने होतृकर्मकेऽध्वर्युकर्तृके प्रतिनियतः प्रतिगृणातिरनन्यविषयः। अनुगरः प्रतिगरः शंसितुः (होतुः) प्रोत्साहने वर्तते इति पा० १।४।४१ सूत्रे वृत्तिः। ग्रह् {प्रतिग्रह्} ग्रह् (ग्रह उपादाने)। ‘केनेमान् कामान् प्रतिग्रहीष्यामः’ (श० ब्रा० ९।३।२।७)। प्राप्स्याम इत्यर्थः। ‘तां चार्जुनः प्रत्यगृह्णात्सुतार्थे’ (भा० आदि० १।१७१)। तामुत्तरां सुतस्याभिमन्योरर्थेऽभ्युपैदित्यर्थः। ‘प्रतिजग्राह चाग्निस्तु राजकन्यां सुदर्शनाम्’ (भा० अनु० २।३४)। प्रतिजग्राह अभ्युपजगाम आददे उपयेम इत्यर्थः। ‘प्रतिग्रहीता तामस्मि न भरेयं च यामहम्’ (भा० आदि० ४६।९) उक्तोऽर्थः। ‘न तु पापकृतां राज्ञां प्रतिगृह्णन्ति साधवः’ (भा० अनु० ६१।५)। न प्रतिगृह्णन्ति, दानं न प्रतीच्छन्ति। ‘ददति प्रतिगृह्णन्ति षट्सु कर्म्मस्ववस्थिताः’ (भा० शां० ७७।११)। ‘रथन्तरं प्रतिगृह्णाति पश्चात्’ (अथर्व० १३।३।११)। प्रतिगृह्णाति अवलम्बते। ‘परशुं तप्तं प्रतिगृह्णाति’ (छां० उ० ६।१६।१)। ‘स चैनं वृत्तपीनाभ्यां बाहुभ्यां प्रत्यगृह्णत’ (भा० वन० ४३।१९)। प्रत्यगृह्णत=प्रत्यगृह्णात्, प्रत्यगृह्णीत=पर्यरभत=उपागूहत=पर्यष्वजत। स इन्द्रः। एनं कौन्तेयम्। ‘अभिपद्य च बाहुभ्यां प्रत्यगृह्णादमर्षितः। मातङ्गमिव मातङ्गः प्रभिन्नकरटामुखम्’ (भा० वन० ११।५६)॥ प्रत्यगृह्णादवालम्बत उपापीडयत्, अबाधत। ‘ते तं मङ्गलानि…प्रयुञ्जानाः प्रत्यगृह्णन्दृढव्रताः’ (रा० ३।१।११ कतकधूतः पाठः)। प्रत्यगृह्णन् असभाजयन्, समभावयन्, सदकुर्वन्। ‘अभिवादयमानं त्वां पाणिभ्यां भीमपूर्वजः। प्रतिगृह्णातु सौहार्दात् कुन्तीपुत्रो युधिष्ठिरः’ (भा० उ० १३८।१४)॥ उपेतं त्वाम् आद्रियताम् इत्याह। ‘दृष्ट्या प्रसादामलया कुमारं प्रत्यग्रहीत्संवरणस्रजेव’ (रघु० ६।८०)। प्रसन्नावदातया दृशा कुमारं समबीभवदित्यर्थः। ‘स चापि प्रतिजग्राह धर्मेण विदुरं ततः’ (भा० आदि० २०६।१०)। आतिथ्येन सच्चकारेत्यर्थः। ‘स रामं सर्वकामैस्तं भरद्वाजः प्रियातिथिम्। सभार्यं सह च भ्रात्रा प्रतिजग्राह हर्षयन्’ (रा० २।५४।३३)॥ प्रतिजग्राह कामैः काम्यैः पदार्थैरुपचचारेति यावत्। आतिथ्येन वशीकृतवानिति तिलकः। ‘प्रत्यगृह्णाद् यथान्यायं विदुरश्च महामनाः’ (भा० आश्व० ६६।६)। तानागतान्सदकरोदित्यर्थः। ‘स चैनं प्रतिजग्राह विधिदृष्टेन कर्मणा’ (भा० उ० ४१।९)। उक्तोऽर्थः। ‘विधिदृष्टेन कर्मणा मधुपर्कादिना। कच्चिद् वचः प्रतिगृह्णाति तच्च’ (भा० आश्व० ९।२१)। प्रतिगृह्णाति अनुरुणद्धि अनुसरति, अनुमन्यते। ‘तद्वाक्यं…न प्रतिजग्राह मर्तुकाम इवौषधम्’ (रा० ३।४४।१)। ‘तथेति च नृपस्याज्ञां मन्त्रिणः प्रतिगृह्णते’ (रा० १।११।१८)। उक्तोऽर्थः। ‘एवं शप्तस्तु गुरुणा प्रत्यगृह्णात्कृताञ्जलिः’ (भा० पु० ९।२।१०)। ‘प्रियमाख्यामि ते देवि राघवस्य महाजयम्। धर्मज्ञे वर्धसे दिष्ट्या जयोऽयं प्रतिगृह्यताम्’ (रा० ६।९८।६)॥ प्रतिगृह्यतां समुपजोषं बुध्यतां श्रूयताम्। ‘तं देवासः प्रति गृभ्णन्त्यश्वम्’ (ऋ० १।१६२।१५)। प्रतिगृभ्णन्ति प्रतिगृह्णन्ति प्रतीच्छन्ति स्वीकुर्वन्ति। ‘एष ह वै कुणपमत्ते यः सत्रे प्रतिगृह्णाति।’ प्रतिग्रहं दानमादत्ते। ‘गायतश्च मत्तस्य च न प्रतिगृह्यं यत्प्रतिगृह्णीयाच्छमलं प्रतिगृह्णीयात्’ (तै० ब्रा० १।३।२।७)। उक्तोऽर्थः। ‘ये दानशीलान् प्रतिगृह्णते सदा न चाप्यर्थांश्चाददते परेभ्यः’ (भा० अनु० १०२।३०)। ‘सो अर्णवो न नद्यः समुद्रियः प्रतिगृभ्णाति।’ (ऋ० १।५५।२)। प्रतिगृभ्णाति आत्मन्यन्तर्धत्ते, समावेशयति। ‘वशा यज्ञं प्रत्यगृह्णाद् वशा सूर्यमधारयत्’ (अथर्व० १०।१०।२५)। उक्तोऽर्थः। ‘यथा हि गोवृषो वर्षं प्रतिगृह्णाति लीलया’ (भा० द्रोण० १२८।१७)। प्रतिगृह्णाति सहते। ‘प्रतिजग्राह कालिङ्गस्तमस्त्रैर्गजसाधनः’ (रघु० ४।४०)। प्रतिजग्राह रुरोध। ‘तानि मुक्तानि शस्त्राणि…। प्रतिजग्राह विशिखैर्नद्योघानिव सागरः’ (रा० ३।२५।१३)॥ अवरुरोधेति तिलकः। ‘तत्र द्रमाणां शिलानां च वर्षं प्राणहरं महत्। प्रतिजग्राह धर्मात्मा राघवस्तीक्ष्णसायकैः’ (रा० ३।२६।३-४)॥ ‘…सायकैः शितैः। तीक्ष्णाग्रैः प्रतिजग्राह सम्प्राप्तानतिथीनिव’ (रा० ३।२६।२०)। ‘तं शरैः प्रतिजग्राह’ (रघु० १२।४७)। उक्तोऽर्थः। ‘तुरगादीनि भिन्नानि प्रतिगृह्णाति यद्बलम्। प्रतिग्रह इति ख्यातः स तु कार्यो भरक्षमः’ (का० नी० सा० २०।४ इत्यत्र प्रक्षिप्तः श्लोकः)॥ निगदव्याख्यातम्। ‘यस्त्वा शाले प्रतिगृह्णाति’ (अथर्व० ९।३।९)। प्रतिगृह्णाति वासाय परिगृह्णाति स्वीकरोति। ‘अन्येन पात्रेण पशून्दुहन्ति, अन्येन प्रतिगृह्णन्ति’ (तै० ब्रा० १।४।१।५)। प्रतिगृह्णन्ति मुखेन सन्धाय गृह्णन्ति अश्नन्ति। ‘प्रयम्यमानान् (सोमान्) प्रति षू गृभाय’ (ऋ० ३।३६।२)। उक्तोऽर्थः। ‘एकाहमपि पश्येयं यद्यहं राममातरम्। अञ्जलिं प्रतिगृह्णन्तीम्…’ (रा० २।१२।४८)॥ अञ्जलिबन्धं सत्कारं प्रतीच्छन्तीम्। ‘प्रतिगृह्णन्नविद्वांस्तु भस्मीभवति दारुवत्’ (मनु० ४।१८८)। प्रतिगृह्णन् दानमाददानः। ‘स्तुवतो दुहिता त्वं वै याचतः प्रतिगृह्णतः। अथाहं स्तूयमानस्य ददतोऽप्रतिगृह्णतः’ (शर्मिष्ठादेवयान्योः संवादगाथा, बौ० ध० २।२।४।२७)॥ उक्तोऽर्थः। ‘मुष्टं प्रतिग्राहयता स्वमर्थं पात्रीकृतो दस्युरिवासि येन’ (शा० ५।२०)। ‘तेन हि वर्षवरप्रतिगृहीतमेनं तत्र भवतः सकाशं प्रापय’ (माल० ४)। प्रतिगृहीतमवलम्बितम् अवष्टब्धम्। ‘प्रतिगृहीतं वचः सिद्धिदर्शिनो ब्राह्मणस्य’ (माल० ३)। ‘सखे त्वमम्बया पुत्र इति प्रतिगृहीतः’ (शा० २)। प्रतिगृहीतः स्वीकृतः। ‘जाया-प्रतिग्राहितगन्ध-माल्याम्’ (रघु० २।१)। प्रतिग्राहिते स्वीकारिते। ‘प्रतिग्राहितविप्रप्रकीर्यमाणशान्त्युदकविप्रुषि’ (हर्ष० पञ्चम उच्छ्वासे)। प्रतिग्राहिता विप्राः स्वीकारिताः प्रतिग्रहं प्रतिपादिताः। ‘तेषामञ्जलिपद्मानि प्रगृहीतानि सर्वशः। प्रतिगृह्यः…’ (रा० २।३।१)॥ प्रतिगृह्य स्वीकृत्य प्रतीष्य। ‘प्रतिगृह्येप्सितं दण्डम्’ (मनु० २।४८)। प्रतिगृह्य गृहीत्वा। ‘प्रतिगृह्याप्यनध्यायः’ (शां० गृ० ४।७।५५)। प्रतिग्रहं गृहीत्वा। ‘विधिवत् प्रतिगृह्यापि त्यजेत्कन्यां विगर्हिताम्’ (मनु० ९।७२)। विधिनोपयम्पेत्यर्थः। ‘प्रतिगृह्य तु कैकेयी श्वशुरं सुकृतेन मे’ (रा० ३।४७।७)। प्रतिगृह्य स्वीकृत्य वशेकृत्वा, आत्मसात् कृत्वा प्राध्वंकृत्य। ‘ग्रामादाहृत्य वाश्नीयादष्टौ ग्रामान्वने वसन्। प्रतिगृह्य पुटेनैव पाणिना शकलेन वा’ (मनु० ६।२८)॥ प्रतिगृह्य आदाय। ‘नरः प्रतिग्राह्य महीं न याति परमापदम्’ (भा० अनु० ६२।३२)। प्रतिग्राह्य प्रदिश्य वितीर्य दत्त्वा। ‘यदि चास्मि प्रतिग्राह्यः साम्प्रतं तद् वदस्व मे’ (भा० आश्व० ५७।११)। प्रतिगृह्यतेऽस्मादिति प्रतिग्राह्यः। प्रतिग्रहे योग्य इत्यर्थः। ‘अपादाने कृत्यो बाहुलकात्। नास्माभिः प्रतिग्राह्यं सखे देयं तु सर्वदा’ (रा० २।८७।१७)। न प्रतिग्राह्यं दानमिति न ग्राह्यम्। इयं भरतोक्तिः। ‘स ते प्रतिग्रहीतव्यः सौमित्रिसहितोऽतिथिः’ (रा० ३।७४।१६)। प्रतिग्रहीतव्यः प्रत्येषणीयः सत्कर्तव्यः संभावनीयः। ‘प्रतिग्रहसमर्थोपि प्रसङ्गं तत्र वर्जयेत्’ (मनु० ४।१८६)। यत् प्रतिगृह्यते स्वीक्रियत आदीयते याचमानैरयाचमानैर्वा विप्रादिभिः क्षत्रियादिभ्यः स प्रतिग्रहः। ‘प्रतिग्रहाद्याजनाद्वा तथैवाध्यापनादपि। प्रतिग्रहः प्रत्यवरः…’ (मनु० १०।१०९)॥ निन्दितादसतः प्रतिग्रह इति कुल्लूकः। तत्र निन्दितादित्युक्तिरमूला। ‘राज्ञः प्रतिग्रहोऽयम्’ (शा० १)। प्रतिग्रह उपहारः प्राभृतकमुपदा। ‘प्रतिग्रहाय कृष्णस्य यमौ प्रास्थापयत्तदा’ (भा० आदि० २२१।३४)। प्रतिग्रहाय सन्मानेनानेतुम्। ‘प्रतिग्रहाय पाण्डूनां प्रेषयामास कौरवान्’ (भा० आदि० २०७।१२)। प्रत्युद्गमनायेत्यर्थः। ‘तां सर्वशक्त्या प्रहितां सुशक्तिं…। प्रतिग्रहायाभिननर्द शल्यः’ (भा० शल्य० १७।४९)। प्रतिग्रहाय=प्रतिवारणाय। ‘यश्च बाल एव प्रीत्या द्विजातीनप्रीत्या चारातीन् समग्रान् प्रतिग्रहानग्राहयत्’ (हर्ष० ७मे उच्छ्वासे)। प्रतिग्रहः सैन्यपश्चाद्भागः। तथा चामरः–सैन्यपृष्ठे प्रतिग्रहः। ‘पृष्ठानीकाद् द्विशतधनुर्व्यवहितं पृष्ठतोऽवस्थितं राजावस्थानं प्रतिग्रह उच्यते’ (का० नी० सा० २०।३० इत्यत्रोपाध्यायनिरपेक्षा)। निगदव्याख्यातम्। ‘अजः केशप्रतिग्राहाय’ (गो० गृ० ३।१।९)। केशप्रतिग्राहः केशकल्पको नापितः। प्रतिग्राहः पतद्ग्रहः (इत्यमरः)। ‘श्रोत्रिया अप्रतिग्राहका उपसमेता भवन्ति’ (श० ब्रा० १३।४।३।१४)। अप्रतिग्राहका ये न प्रतिगृह्णन्ति दानं न स्वीकुर्वते। ‘अप्रतिग्राहिणां चैव यतीनामूर्ध्वरेतसाम्’ (भा० वि० १८।२२)। उक्तोऽर्थः। ‘यद्वै ददाति विप्रेभ्यो ब्राह्मणः प्रतिगृह्य वै’ (भा० अनु० ६८।३०)। प्रतिगृह्य प्रतिग्रह इत्यावाय। ‘शूद्राः प्रतिग्रहीष्यन्ति’ (भा० पु० १२।३।६८)। दानं ग्रहीष्यन्तीत्यर्थः। ‘प्रेव रिच्यते यो याजयति प्रति वा गृह्णाति’ (तै० ब्रा० २।१६)। उक्तोऽर्थः। चक्ष् {प्रतिचक्ष्} चक्ष् (चक्षिङ् व्यक्तायां वाचि, छन्दसि दर्शनेपि)। ‘प्रति यच्चष्टं अनृतमनेना अव द्विता वरुणो मायी नः सात्’ (ऋ० ७।२८।४)। प्रतिचष्टं प्रतिपश्यति। ‘स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव’ (ऋ० १।१२८।४)॥ उक्तोऽर्थः। स्वसारावुषसौ। ‘प्रति चक्ष्व वि चक्ष्वेन्द्रश्च सोम जागृतम्’ (अथर्व० ८।४।२५)। प्रतिचक्ष्व प्रतिकूलं प्रत्येकं वा पश्य। ‘यदा तु सर्वभूतेषु दारुष्वग्निमिव स्थितम्। प्रति चक्षीत मां लोकः’ (भा० पु० ३।९।३२) प्रतिचक्षीत पश्येत्। छन्दश्छायानुकार्येष कविः। लोके तु दर्शनेऽर्थे प्रयोगः सुदुरापः। ‘प्रत्यचष्ट… द्विजागमनमेव सः’ (भा० पु० ९।४।४१)। प्रत्यचष्ट प्रत्यैक्षत उदैक्षत आशंसत। अत्रार्थेपि च्छन्दोनुकार एव कारणम्। ‘विश्वा रूपा प्रतिचक्षाणः’ (ऋ० ९।८५।१२)। प्रतिचक्षाणः प्रतिपश्यन्। ‘यद्वा केशेषु प्रतिचक्षणे वा’ (अथर्व० १।१८।३)। प्रतिचक्षणं चक्षुः। चर् {प्रतिचर्} चर् (चर गतिभक्षणयोः)। ‘अत उ त्वा पितुभृतो जनित्रीरन्नावृधं प्रति चरन्त्यन्नैः’ (ऋ० १०।१।४)। प्रतिचरन्ति अभिमुखमायान्ति उपक्रामन्ति। ‘देवताभिरेव देवताः प्रतिचरति’ (तै० सं० २।२।९।२)। प्रतिचरति प्रापयति। चि {प्रतिचि} चि (चिञ् चयने)। ‘धमनीप्रतिचयः’ (चरक० सूत्र० २०।२०)। धमन्युपलेप इत्यर्थः। ‘सुदिनासु सभासु कार्यमेतत् प्रतिचिन्वीत विशेषतः स्वयं तु’ (पुण्यसुदिनाभ्यां क्लीबतेष्टा इत्यत्र तत्त्वबोधिन्याम्)। चिन्त् {प्रतिचिन्त्} चिन्त् (चिति स्मृत्याम्)। ‘शास्त्रं सुविचिन्त्यापि प्रतिचिन्तनीयम्’ (सुभाषितम्)। प्रतिचिन्तनीयं पुनश्चिन्तनीयम्। जन् {प्रतिजन्} जन् (जनी प्रादुर्भावे)। ‘त्वमेव प्रतिजायसे’ (प्रश्नोप० २।७)। पुनर्जायसे इत्यर्थः। प्रतिजातकोपः=पुनरुत्पन्नक्रोधः। जागृ {प्रतिजागृ} जागृ (जागृ निद्राक्षये)। ‘सर्वदा स भवत्येवं सर्वत्र प्रति-जागृविः’ (अष्टाङ्ग० सूत्र० ७।१)। ‘ज्योतिरग्रा उषसः प्रति जागरासि’ (अथर्व० १४।२।३१)। प्रति जागरासि जागृहि। अनत्यन्तसंयोगेपि उषस इति द्वितीयान्तम्। प्रतियोगे वा द्वितीया द्रष्टव्या। तदा प्रतिरनुपसर्गो भवति। ‘उद्बुध्यस्वाग्ने प्रतिजागृहि’ (वा० सं० १५।५४)। प्रतिजागृहि संनिकर्षे सनीडे जागरिता भव। जाग्रस्तृन्। जुष् {प्रतिजुष्} (जुषी प्रीतिसेवनयोः)। ‘प्रति देवाँ अजुषत प्रयोभिः’ (ऋ० ९।९२।१)। ज्ञा {प्रतिज्ञा} ज्ञा (ज्ञा अवबोधने)। ‘वास्तोष्पते प्रति जानीह्यस्मान्’ (तै० सं० ३।४।१०।३६)। आत्मीयत्वेन बुध्यस्व प्रत्येकं वाऽस्माञ्जानीहीति भट्टभास्करः। प्रतिजानीहि अङ्गीकुर्विति लौ० गृ० सू० देवपालः। ‘चाण्डाल प्रतिजानीहि येन मोक्षमवाप्स्यसि’ (भा० अनु० १०१।२६)। प्रतिजानीहि=जानीहि। नार्थः प्रतिना। ‘अनामयं प्रतिजाने तवाहं सहानुजैः कुशली चास्मि विद्वन्’ (भा० उ० २३।६)। अत्रापि जान इत्येवार्थः। सञ्जयकृतस्य कुशलप्रश्नस्यानन्तरं यौधिष्ठिरं प्रतिवचनमिदम्। ‘येदिलस्येहितं सद्यः प्रतिजज्ञे प्रतापवान्’ (शि० भा० ४।७)। उक्तचर एवार्थः। ‘कौन्तेय प्रतिजानीहि न मे भक्तः प्रणश्यति’ (गीता० ९।३१)। प्रतिजानीहि निश्चितं जानीहि, अवधारय। ‘शतं प्रतिजानीते’ (पा० १।३।४६ वृत्तौ)। प्रतिशृणोति। ‘हरचापारोपणेन कन्यादानं प्रतिजानीते’ (प्र० रा०)। उक्तोऽर्थः। ‘ब्रह्मन्न प्रतिजानीमो नास्तिको जायते जनः’ (रा० १।६५।१४)। प्रतिकारं प्रतिक्रियां न जानीम इति कतकः। ‘नो हि न प्रत्यज्ञास्था ३ इति’ (ऐ० ब्रा० ६।३४)। आदित्यैरुक्तमर्थमभ्युपगतवानसीत्याह। ‘प्रति त्वा जानन्तु पितरः परेतम्।’ (अथर्व० १८।४।५१)। अभिजानन्तु प्रत्यभिजानन्त्वित्यर्थो भाति। सायणस्त्वनुजानन्त्वित्याह। ‘बृहस्पतिर्म आकूतिमाङ्गिरसः प्रति जानातु वाचमेताम्’ (अथर्व० १९।४।४)। मह्यं दातुं प्रतिजानातु स्मरत्विति सायणः। ‘सा यन्न प्रतिजानीत ज्ञातिभ्यो हास्यै तदहितᳫ स्यात्’ (श० ब्रा० २।५।२।२०)। प्रतिजानीत स्वीकुर्यात्। स्वकृतं व्यभिचारमिति शेषः। ‘को नु त्वाऽनुशशासेत्यन्ये मनुष्येभ्य इति ह प्रतिजज्ञे’ (छां० उ० ४।९।२)। प्रतिजज्ञे प्रत्युवाच। ‘त्वं नु भगवः सयुग्वा रैक्व इत्यहं ह्यरा ३ इति ह प्रतिजज्ञे’ (छां० उ० ४।१।८)। प्रतिजज्ञे बाढमित्युवाच। ‘प्रतिजानन्ति पूर्वाह्णे व्ययं व्यसनजं तव’ (भा० सभा० ५।६९)। प्रतिजानन्ति प्रतिज्ञापयन्ति निवेदयन्ति। ‘प्रेतलोकं गते मर्त्ये तत्तत्सर्वं विभावसुः। प्रतिजानाति पुण्यात्मा…’ (भा० अनु० १३०।१७)॥ प्रतिजानाति अर्पयति। ‘प्रतिज्ञातो म एष वरः’ (श० ब्रा० १४।९।१।८)। प्रतिज्ञातः स्वीकृतः। ‘प्रतिज्ञातं मया तावत् त्वयोक्तं देवि शृण्वता’ (रा० २।३८।१०)। प्रतिज्ञातं तथास्त्वित्यनुमतम्। ‘तीर्त्वा जवेनैव नितान्तदुस्तरां नदीं प्रतिज्ञामिव तां गरीयसीम्’ (शिशु० १२।७४)। प्रतिज्ञा प्रतिश्रवः, सङ्गरः। ‘दैवात् तीर्णप्रतिज्ञः’ (मुद्रा० ४।१२)। उक्तोऽर्थः। न्याये साध्यस्यार्थस्योपन्यासः प्रतिज्ञोच्यते यथा पर्वतो वह्निमान्। तॄ {प्रतितॄ} तॄ (तॄ प्लवनतरणयोः)। ‘प्लवं प्रतितरैर्हीनं कर्णधार इवाम्भसि’ (सुश्रुत० १।३४।१७)। नाव्यन्तः प्रविष्टजलोत्क्षेपकाः पुरुषाः प्रतितराः। दह् {प्रतिदह्} दह् (दह भस्मी करणे)। ‘प्रति ते ते अजरासस्तपिष्ठा अघशंसं शोशुचतो दहन्तु’ (ऋ० १०।८७।२०)। प्रतिदहन्तु प्रत्येकं दहन्तु ते तेऽजराः=शिखाः। ‘स तिग्मजम्भ रक्षसो दह प्रति’ (वा० सं० १५।३७)। ‘प्रति दह यातुधानम्’ (अथर्व० १।२८।२)। उक्तोऽर्थः। दा {प्रतिदा} दा (दाण् दाने, डुदाञ् दाने)। ‘सहस्रं वै प्रति पुरुषः पशूनां प्रति यच्छति’ (तै० सं०)। पुरुषः सहस्रस्य पशूनां भारेण तुल्यभारो भवतीत्यर्थः। ‘तिलेभ्यः प्रति यच्छति माषान्’ (पा० २।३।११ इत्यत्रोदाहरणम्)। तिलानादाय तदर्थे माषान् ददाति। इह प्रतिः कर्मप्रवचनीयः। ‘एतदादाय ते प्राणान् प्रतिदास्यन्ति पाण्डवाः’ (भा० सौ० १५।२७)। प्रतिदास्यन्ति=प्रणिदास्यन्ति विनिमास्यन्ते। ‘मन्यस्व नरदेवाय जानकी प्रतिदीयताम्’ (रा० ५।५१।२१)। आत्तपूर्वायाः सीताया दानं प्रतिदानम्। जानकी प्रत्यर्प्यतामित्यर्थः। ‘अद्यापि कोपविमुखीकृतगन्तुकामा नोक्तं वचः प्रतिददाति यथैव पूर्वम्’ (चौर० ३६)। उक्तं वचो न प्रतिददाति न प्रतिसन्दिशतीत्यर्थः। ‘सन्देशं प्रतिदास्यामि विष्णोः’ (हरि० ७२५०)। प्रतिसन्देशं दास्यामीत्यर्थः। ‘प्रतिदास्यामि भगवन् पुल्ँलिङ्गं तव सुव्रत’ (भा० उ० १९२।६)। पूर्वमात्तं प्रत्यर्पयिष्यामीत्यर्थः। ‘दत्तैषा भवता मह्यं तां ते प्रतिददाम्यहम्’ (भा० आश्व० ८९।१७)। उक्तोऽर्थः। ‘इहैव सन्तः प्रति दद्म एनत्’ (अथर्व० ६।११७।२)। एनद्ऋणं प्रतिदद्मो विगणयामः प्रतिनिर्यातयामः। ‘यत्र खल्वेकः प्रत्यादेयं ददाति द्वितीयश्च प्रतिदेयं गृह्णाति तत्रास्य दृष्टत्वात्प्रधानमृणशब्दः’ (न्या० सू० ४।१।६० भा०)। प्रतिदेयं पुनर्देयम्। पुमानुपनिधिर्न्यासः प्रतिदानं तदर्पणम् इत्यमरः। प्रतीपं दानं प्रतिदानमिति स्वामी। दिव् {प्रतिदिव्} दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। ‘शतं प्रतिदीव्यति। सहस्रं प्रतिदीव्यति। शतस्य प्रतिदीव्यति’ (पा० २।३।५९ सूत्रे वृत्तौ)। पणत इत्यर्थः। प्रतिरनर्थकः। यो दीव्यतेरर्थः स एव प्रतिदीव्यतेः। ‘शलाकां प्रतिदीव्यति’ (पा० २।३।५९ सूत्रे वृत्तौ प्रत्युदाहरणम्)। प्रतिदीव्यति प्रातिमुख्येन क्षिपतीत्यर्थः। ‘यो अस्मान् प्रतिदीव्यति’ (अथर्व० ७।१०९।४)। प्रतिकूलं द्यूतं करोतीत्यर्थः। ‘एतद्राजन्मम धनं प्रतिपाणोस्ति कस्तव। येन मां त्वं महाराज धनेन प्रतिदीव्यसे’ (भा० सभा० ६०।७)॥ प्रतिदीव्यसे प्रतिदीव्यसि विजिगीषसे, द्यूतं करोषि (मया समम्)। दिश् {प्रतिदिश्} दिश् (दिश अतिसर्जने)। ‘भुजगपतिप्रतिदेशितात्मकृत्यः’ (भा० शां० ३६५।९)। प्रतिदेशितं ज्ञापितम्। दुष् {प्रतिदुष्} दुष् (दुष वैकृत्ये)। ‘न भिन्नभाण्डे भुञ्जीत न भावप्रतिदूषिते’ (मनु० ४।६५)। भावप्रतिदूषितं=यत्र मनो विचिकित्सति, निर्णिक्ततामस्य भाण्डस्य शङ्कते। ‘अनेन प्रतिदुष्टकर्मणा हता भवेदार्यपथे परे स्थिता’ (रा० ५।१२।३)। अत्र पाठशुद्धिरतिशङ्क्यते। नेह प्रतिरुपसर्गः। लोके व्यवहितस्योपसर्गस्य प्रयोगाभावात्। निपातस्य सतोप्यर्थोऽस्फुटः। एतेषु चार्थेषु प्रतिशब्दं पठत्यमरः–प्रतिः प्रतिनिधौ वीप्सालक्षणादौ प्रयोगतः। दुह् {प्रतिदुह्} दुह् (दुह प्रपूरणे)। ‘गौर्वै प्रतिधुक्, तस्य शृतं तस्यै शरस्तस्यै दधि तस्यै मस्तु तस्या आतञ्चनं तस्यै नवनीतं तस्यै घृतं तस्या आमिक्षा तस्यै वाजिनम्’ (श० ब्रा० ३।३।३।२)। प्रतिधुक् तत्कालदुग्धम्। ‘तस्य प्रातःसवनीयान् सोमान् प्रतिदुहा श्रीणाति’ (पञ्च० ब्रा० १८।४।२)। सद्यो दुग्धं पयः प्रतिधुक्। तेन प्रतिदुहा। दृश् {प्रतिदृश्} दृश् (दृशिर् प्रेक्षणे)। ‘उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य’ (ऋ० १०।३७।७)। उद्यति मित्रहरहर्दृशं पातयेमेत्याह। ‘दक्षिणस्यां दिशि यमं प्रत्यपश्यं व्यवस्थितम्’ (भा० वन० ६८।१४)। यमो मे दशोर्गोचरोऽभूदित्यर्थः। ‘दृशीक्ष्योः सदृशेप्यर्थे नाभेदः प्रतिपूर्वयोः’ (वा० प० ३।१२।१३)। प्रतिपश्यतीति तु प्रतीपदर्शनमर्थ इति हेलाराजः। ‘यावन्तो मा सपत्नानामायन्तं प्रतिपश्यथ’ (अथर्व० ७।१४।२)। प्रतिपश्यथ प्रतिकूलं निरीक्षध्वे। ‘आ पश्यति प्रति पश्यति परा पश्यति’ (अथर्व० ४।२०।१)। प्रतिपश्यति प्रतिमुखं स्थितं वर्तमानमपि भयकारणं निरसितुं जानातीति सायणः। ‘प्रति भद्रा अदृक्षत गवां सर्गा न रश्मयः’ (ऋ० ४।५२।५)। प्रत्यदृक्षत प्रत्यदर्शिषत प्रत्यदृश्यन्त। ‘प्रति केतवः प्रथमा अदृश्रन्’ (ऋ० ७।७८।१)। प्रत्यदृश्रन् आभिमुख्येनादृश्यन्त। ‘प्रति यदापो अदृश्रमायतीर्घृतं पयांसि बिभ्रतीर्मधूनि’ (ऋ० १०।३०।१३)। ‘संयोगो वै प्रीतिकरो महत्सु प्रतिदृश्यते’ (भा० आदि० १७०।५६)। प्रतिदृश्यते प्रत्यक्षं दृश्यते। ‘राशयः प्रत्यदृश्यन्त वाससां नेजनेष्विव’ (भा० द्रोण० १८७।१३)। नेजनानि प्रक्षालप्रदेशाः। ‘नाद्य त्वां प्रतिपश्यामि गिरावस्मिन्नरोत्तम’ (भा० वन० ६४।२६)। एकाकिन्या दमयन्त्या उक्तिः। ‘यत्र नैवाद्य न प्रातर्भोजनं प्रतिदृश्यते’ (भा० उ० १३४।१२)। विदुलाया उक्तिरेषा। ‘एतस्मिन्नन्तरे रक्षो रावणः प्रत्यदृश्यत’ (भा० वन० २७८।११)। झटिति दृष्टिविषयतामगात्। ‘न ध्वजो नार्जुनस्तव न रथो न च केशवः। प्रत्यदृश्यत धारेण शरवर्षेण संवृतः’ (भा० द्रोण० १९।१८)॥ प्रत्यदृश्यत तत्कालमदृश्यत। ‘तपस्वी तत्र भगवानगस्त्यः प्रत्यदृश्यत’ (भा० उ० १७।२)। सद्योऽदृश्यतेत्यर्थः। ‘ब्राह्मणो गुणवान् कश्चित् पुरोधाः प्रतिदृश्यताम्’ (भा० आदि० १७४।१३)। प्रतिदृश्यताम् अनुसन्धीयताम्, अन्विष्यताम्। ‘ते देवा असुरान् प्रतिदृश्य यज्ञमन्यदेव कर्तुं दध्रिरे’ (श० ब्रा० ९।५।१।२१)। प्रतिदृश्य संमुखमायतो दृष्ट्वा। ‘गृहान्प्रतिदृश्य जपति’ (लौ० गृ० २७।३)। प्रतिदृश्य आभिमुख्येन दृष्ट्वा। ‘एतादृङ् च प्रतिदृङ् च’ (तै० सं० १।८।१३)। प्रतिदृङ् यः प्रतिकूलं पश्यति सः। ‘राक्षसानां सहस्रेषु न कश्चित् प्रत्यदृश्यत’ (रा० ६।९०।८०)। प्रत्यदृश्यत=अभिमुखो ऽ वालोक्यत। धा {प्रतिधा} धा (डुधाञ् धारणपोषणयोः)। ‘सरड्ढ वा अश्वस्य सक्थ्यावृहत्, तद् देवाश्चतुष्टोमेनैव प्रत्यदधुः’ (तै० सं० ५।३।१२।५)। प्रत्यदधुः पूर्ववत् स्थापितवन्तः। ‘तद् ग्रीवाः प्रतिदधाति’ (श० ब्रा० ३।४।४।१)। ‘ते देवा अश्विनावब्रुवन्। भिषजौ वै स्थः, इदं यज्ञस्य शिरः प्रतिधत्तम्’ ( )। ‘अथास्य शिरश्छित्त्वाऽन्यत्रापनिदधतुरथाश्वस्य शिर आहृत्य तद्धास्य प्रतिदधतुः’ (श० ब्रा० १४।१।१।२४)। ‘सद्यो जङ्घामायसीं विश्पलायै धने हिते सर्तवे प्रत्यधत्तम्’ (ऋ० १।११६।१५)। ‘प्रति जङ्घां विश्पलाया अधत्तम्’ (ऋ० १।११८।८)। अत्र सर्वत्र पूर्वोक्त एवार्थः। ‘तेषां छिन्नं प्रत्येतद् दधामि’ (तै० सं० १।५।१०।४)। सन्दधामीत्यर्थः। समोऽर्थे प्रतिः। ‘प्रत्येव प्रथमेन धत्ते विसृजति द्वितीयेन’ (तै० सं० ६।५।५)। उक्तोऽर्थः। ‘…मघ्वो अग्रमिन्द्रो मदाय प्रति धत् पिबध्यै’ (ऋ० ४।२७।५)। प्रतिधत् प्रतिधत्ते मुखेन सन्धत्ते मुखे दधाति। ‘तदस्मै जातायान्नाद्यं प्रति दधाति यथा कुमाराय स्तनम्’ (ऐ० ब्रा० ६।२९)। उक्तोऽर्थः। ‘तदग्ने चक्षुः प्रति धेहि रेभे शफारुजं येन पश्यसि यातुधानम्’ (ऋ० १०।८७।१२)। प्रतिधेहि प्रतिदेहि। तेन युक्तं कुर्वित्यर्थः। ‘उप मेतं प्रति म एतद् धत्तम्’ (श० ब्रा० ८।२।१।१२)। उक्तोऽर्थः। ‘स इदस्तेव प्रति धादसिष्यन्’ (ऋ० ६।३।५)। प्रतिधात् धनुषि सन्धत्ते। ‘इषु र्न धन्वन्प्रतिधीयते’ (ऋ० ९।६९।१)। ‘अहानि शं भवन्तु नः शं रात्री प्रति धीयताम्’ (अथर्व० ७।७२।१)। प्रतिधीयताम् सन्दधातु। व्यत्ययेन कर्तरि कर्मप्रत्यय इति सायणः। प्रतिधीयताम्=व्युच्छतु इति संस्कृतशार्मण्यकोषः। यदि व्यत्ययो नाभिमतस्तर्हि धीङ् आधारे दिवादिरभ्युपेयताम्। ‘ऊर्ध्वा धीतिः प्रत्यस्य प्रयामन्यधायि’ (ऋ० १।११९।२)। प्रत्यधायि व्यधायि प्रारम्भि। ‘प्रति स्तोमं दधीमहि तुराणाम्’ (ऋ० ७।४०।१)। उक्तोऽर्थः। ‘सुग्रीष्मः प्रतिधीयतां नः’ (पा० गृ० ३।२)। सम्पद्यतामित्यर्थः। ‘सोऽस्यायमात्मा पुण्येभ्यः कर्मभ्यः प्रतिधीयते’ (ऐ० उ० २।४)। विहितानि कर्माणि कर्तुं पितुः स्थाने प्रतिनिधीयते प्रतिनिधी क्रियते। ‘प्रतिदधानेभ्यश्च वो नमः’ (वा० सं० १६।२२) शरसन्धानं कुर्वद्भ्य इत्यर्थः। ‘तस्मात्सर्वाश्चतुरः पदः प्रतिदधत् पलायते’ (अश्वः) (तै० सं० ५।४।१२।५६)। प्रतिदधत् प्रतिक्षिपन् विहरन्, न्यस्यन्। ‘सर्वैः पद्भिः प्रतिदधत् पलायते’ (श ब्रा० १२।३।३।१)। उक्तोऽर्थः। ‘सप्त ऋषयः प्रतिहिताः शरीरे’ (वा० सं० ३४।५५)। प्रतिहिताः प्रतिनिहिताः, ध्यवस्थिताः। ‘प्रतिहितामायतां (इषुम्) मा विस्राष्टम्’ (अथर्व० ११।२।१) प्रतिहितां संहिताम् (इषुम्)। धनुष्यारोपिताम् इत्यर्थः। ‘नमस्ते रुद्रास्यते नमः प्रतिहितायै’ (अथर्व० ६।९०।३)। उक्तोऽर्थः। इषुः स्त्री छन्दसि प्रायेण। इषुः पुमाल्ँलोके प्रायेण। ‘प्रतिहिते च महिष्यां च जुहोति’ (बौ० श्रौ० १२।११)। प्रतिहितोऽत्यन्तप्रियः पुत्र इति सायणः। ‘मा शकन् प्रतिधामिषुम्’ (अथर्व० ८।८।२०)। प्रतिधाम् प्रतिधातुं सन्धातुम्। ‘शकि रणमुल्कमुलौ’ (पा० ३।४।१२) इति तुमुन्नर्थे णमुल्। ‘अपदे पादा प्रतिधातवेऽकः’ (ऋ० १।२४।८)। प्रतिधातवे प्रतिधातुम्। तुमर्थे तवेन्। ‘प्रतिधिरिति पृथिवीम्’ (तै० सं० ५।३।६।२८)। प्रत्येकं धारयति मातृवत् प्रजा इति धिः पृथिवीति भट्टभास्करः। ‘प्रतिधिना पृथिव्या पृथिवीं जिन्व’ (वा० सं० १५।६)। ‘अनितिरसि सन्धिरसि प्रतिधिरसि’ (गो० ब्रा० उ० २।१३)। ‘एकया प्रतिधाऽपिबत् साकं सरांसि त्रिशतम्’ (ऋ० ८।७७।४, नि० ५।२।६)। एकया प्रतिधा=एकेन प्रतिधानेन। सकृत्सन्धाय मुखेन पानपात्रम्। एकेनोच्छ्वासेनेत्यर्थः। ‘काङ्क्षत नाभिकृन्तनेन स्तनप्रतिधानेन च’ (गो० गृ० २।७।१७)। उक्तोऽर्थः। ‘केचिदत्र धेट् पाने इत्यस्य प्रयोगं मन्यते। तदसत्। उत्तरत्र’ (२।७।२२) स्तनं च प्रतिधत्तेति श्रवणात्। ‘एतं वो युवानं प्रतिदध्मः’ (अथर्व० ९।४।२४)। प्रतिदध्मोऽर्पयामः, उपहरामः। ‘प्रजापते र्वा अक्ष्यश्वयत् तत्परापतत्… तद् देवा अश्वमेधेत प्रत्यदधुः’ (पञ्च० ब्रा० २१।४।२)। प्रत्यदधुः पुनः संहितमकुर्वन्। धाव् {प्रतिधाव्} धाव् (धावु गतिशुद्ध्योः)। ‘उत्कूलमुद्वहो भवोदुह्य प्रति धावतात्’ (अथर्व० १९।२५।१)। प्रतिधावतात् प्रत्यग् धाव। वेगितया गत्या निवर्तस्व। धी {प्रतिधी} धी (धीङ् आधारे)। ‘शं रात्री प्रति धीयताम्’ (अथर्व० ७।७२।१)। प्रतिधीयतां प्रतितिष्ठतु। धृ {प्रतिधृ} धृ (धृञ् धारणे)। ‘तस्मादेनाः स्यन्दमाना न किञ्चन प्रतिधारयति’ (श० ब्रा० ३।९।४।४)। प्रतिधारयति वारयति उपरमयति, रुणद्धि। ‘प्रतिधारयति वै ग्रीवा अथो शिरः’ (ऐ० ब्रा० ३।२)। उत्थातुमादौ गलमुन्नमयतीत्यर्थ इति सायणः। उद्ग्रीवो भवतीति यावत्। धृष् {प्रतिधृष्} धृष् (धृष प्रसहने)। ‘कस्त इन्द्र प्रति वज्रं दधर्ष’ (ऋ० ८।९६।९)। प्रतिदधर्ष प्रसहते प्रतिगृह्णाति प्रतिरुणद्धि। ‘तिग्मा अस्य हनवो न प्रतिधृषे’ (ऋ० ८।६०।१३)। उक्तोऽर्थः। ध्यै {प्रतिध्यै} ध्यै (ध्यै चिन्तायाम्)। ‘सुपर्णोऽथाब्रवीद् विप्रं प्रतिध्यातं मया द्विज’ (भा० उ० ११३।८)। प्रध्यातं वै मया द्विजेति पाठान्तरम्। प्रतिध्यातं ध्यातं चिन्तितम्। ध्वंस् {प्रतिध्वंस्} ध्वंस् (ध्वंसु अवस्रंसने, गतावपि)। ‘प्रतिध्वस्तोष्ठदन्तस्य न्यस्तसर्वायुधस्य च’ (भा० शां० १००।३६) प्रतिध्वस्तमवस्रस्तं प्रपतितम्। नद् {प्रतिनद्} नद् (णद अव्यक्ते शब्दे)। ‘निशम्य तं (निनादं) प्रत्यनदंस्तु कौरवाः’ (भा० द्रोण० १०९।३७)। प्रत्यनदन् प्रतिघोषमकुर्वन्। ‘सिंहव्याघ्रवराहाणां नादेन प्रतिनादितम्’ (वनम्) (हरि० २।२२।५६)। प्रतिनादितं प्रतिशब्दितम्। ‘गम्भीरं प्रतिनद्येव निनादं नदतो गिरिः’ (राज० ४।२८५)। गम्भीरं प्रतिनद्य कृतं नादमुद्दिश्य गभीरं नदित्वा। नन्द् {प्रतिनन्द्} नन्द् (टुनदि समृद्धौ)। ‘प्रतिनन्दन्तु पितरः संविदानाः’ (हिरण्य० गृ० २।१४।४)। अस्मासु प्रीताः प्रसन्ना भवन्त्वित्याह। ‘नदन्ति परुषं श्येनाः शिवाः क्रोशन्ति दारुणम्। मृगेन्द्राः प्रतिनन्दन्ति’ (भा० शां० १५३।९८)। प्रसीदन्तीत्यर्थः। तस्मात् पुरस्ताद्वान्तम्। ‘सर्वाः प्रजाः प्रतिनन्दन्ति’ (तै० ब्रा० २।३।९।५)। सञ्चरन्तं वायुं प्रति हृष्यन्तीत्याह। ‘यां देवाः प्रतिनन्दन्ति रात्रिं धेनुमुपायतीम्’ (अथर्व० ३।१०।२)। प्रतिनन्दन्ति स्तुवन्ति प्रशंसन्ति। ‘यथा वयः कुरून्सर्वान् प्रतिनन्दन्ति पाण्डवाः’ (भा० उ० ४७।१५)। सहर्षं सत्कुर्वन्तीत्याह। ‘तत्र स्थितः प्रजाः सर्वाः प्रतिनन्द्य विसर्जयेत्’ (मनु० ७।१४६)। संभाषणदर्शनादिभिः परितोष्येत्यर्थः। ‘वधूर्विधात्रा प्रतिनन्द्यते स्म कल्याणी वीरप्रसवा भवेति’ (कु० ७।८७)। प्रतिनन्द्यते स्म आशिषा वर्ध्यते स्म। ‘पूजयेवशनं नित्यमद्याच्चैतदकुत्सयन्। दृष्ट्वा हृष्येत् प्रसीदेच्च प्रतिनन्देच्च सर्वशः’ (मनु० २।५४)॥ अस्माकं नित्यमस्त्वेतदित्यभिधाय वन्दनं प्रतिनन्दनमिति कुल्लूकः। ‘प्रतिनन्दाम ते वाक्यं सर्वं चैव विशाम्पते’ (भा० वि० ३४।८)। सहर्षं स्वीकुर्म इत्यर्थः। ‘उपधानेन दत्तेन प्रत्यनन्दद् धनञ्जयम्’ (भा० भीष्म० १२०।४६)। धनञ्जयमाशिषाऽवर्धयद् भीष्मः। नम् {प्रतिनम्} नम् (णम प्रह्वत्वे शब्दे च)। ‘कुमारश्चित्पितरं वन्दमानं प्रति नानाम रुद्रोपयन्तम्’ (ऋ० २।३३।१२)। प्रतिनानाम प्रतिननाम प्रणतोऽभूत्, प्रह्वोऽभवत्। नर्द् {प्रतिनर्द्} नर्द् (नर्द अव्यक्ते शब्दे)। ‘महामेघं महाघोरं दर्दुरः प्रति नर्दति’ (भा० कर्ण० ३९।२६)। प्रतिनर्दति प्रातिभट्येन नर्दति रौति। नह् {प्रतिनह्} नह् (णह बन्धने)। प्रतिनाहः प्रतीनाह इति ध्वजनामधेयमित्याभिधानिकाः। नी {प्रतिनी} नी (णीञ् प्रापणे) ‘मृत्यो र्ये अघला दूतास्तेभ्य एतान् प्रति नयामि बद्ध्वा’ (अथर्व० ८।८।१०)। प्रतिनयामि प्रापयामि समर्पयामि। ‘…नौ गृहाय प्रतिनेष्यति’ (रा० २।९८।२२)। प्रतिनेष्यति प्रतिनिवर्त्य नेष्यति। ‘स्थालीपाके धृतपिण्डान् प्रतिनीयाश्नाति’ (कौ० सू० ५२)। प्रतिनीय सन्नीय, सङ्गतान् कृत्वा। ‘तं प्रतिनेतुमयोध्याम्’ (रा० २।९०।१७)। प्रत्यावर्त्य नेतुम् इत्यर्थः। नुद् {प्रतिनुद्} नुद् (णुद प्रेरणे)। ‘प्रत्यजातान् जातवेदो नुदस्व’ (अथर्व० ७।३५।१)। प्रतिनुदस्व पृष्ठतः प्रेरयाऽपसारय। ‘आदित्या वा एतं भूत्यै प्रतिनुदन्ते’ (तै० सं० २।३।१।१)। ‘अग्ने मन्युं प्रतिनुदन्परेषाम् …परि पाहि नस्त्वम्’ (ऋ० १०।१२८।६)। उक्तोऽर्थः। ‘दक्षिणाः प्रतिनुत्ता न प्रतिग्राह्याः’ (काठक० २८।४)। प्रतिनुत्ताः प्रतिग्रहीष्यन्तं प्रति प्रक्षिप्ताः। नृत् {प्रतिनृत्} नृत् (नृती गात्रविक्षेपे)। ‘येऽस्मान्पुरोपनृत्यन्त मूढा गौरिति गोरिति। तान् वयं प्रतिनृत्यामः पुनर्गौरिति गौरिति’ (भा० शल्य० ५९।७)॥ पण् {प्रतिपण्} पण् (पण व्यवहारे स्तुतौ च)। ‘शुनं नो अस्तु प्रपणो विक्रयश्च प्रतिपणः फलिनं मा कृणोतु’ (अथर्व० ३।१५।४)। प्रत्यानेतुं परद्रव्यस्य परिमाणकल्पनं प्रतिपण इति सायणः। पत् {प्रतिपत्} पत् (पत्लृ गतौ)। ‘तान्यनीकानि हंसो यथा मेघमिवापतन्तं धनञ्जयः प्रत्यपतत् तरस्वी’ (भा० वि० ६२।६)। प्रत्यपतत्=वेगेनोपाद्रवत्। पद् {प्रतिपद्} पद् (पद गतौ)। ‘यस्य गार्हपत्याहवनीयावन्तरेणऽनो वा रथो वा श्वा वा प्रतिपद्येत’ (ऐ० ब्रा० ७।१२)। प्रतिपद्येत आगच्छेत्। ‘पूर्वः कूर्चेन प्रतिपद्यते’ (वरम्) (भा० गृ० २।२३)। प्रतिगच्छतीत्यर्थः। ‘अनीकं यातुधानानां समन्तात् प्रत्यपद्यत’ (रा० ३।२४।२८)। प्राप्नोद् इत्य् अर्थः। ‘अगस्त्याद् भारताचार्यः प्रत्यपद्यत मे पिता’ (भा० सौ० १२।१३)। उक्तोऽर्थः। ‘तद्यूयं पुनः सर्वाः स्वरूपं प्रतिपत्स्यथ’ (भा० आदि० २१७।१०)। प्रतिपत्स्यथ=प्रतिपत्स्यध्वे=प्रतिलप्स्यध्वे। ‘प्रायः स्वं महिमानं क्षोभात्प्रतिपद्यते हि जनः’ (शा० ६।३१)। ‘ततः पूरोः सकाशाद्वै स्वां जरां प्रत्यपद्यत’ (हरि० १।३०।३६)। उक्तोऽर्थः। ‘वेत्थ यथेमाः प्रजाः। प्रयत्योपि प्रतिपद्यन्ता इति’ (श० ब्रा० १४।९।१।२)। प्रतिपद्यन्ते आवर्तन्ते, पुनराभवन्ति। इह प्रतिपदिः प्रत्यागमनेर्थे। ‘तेषामाजिं यतामभिसृष्टानां वायुर्मुखं प्रथमः प्रत्यपद्यत’ (ऐ० ब्रा० २।२५)। प्रत्यपद्यत प्राप्नोत् आसादयत्। ‘गत्वा चैवाश्रमं सा तु तापसं प्रत्यपद्यत’ (भा० अनु० १२।२३)। तापसं प्रत्यपद्यत तापसेन संगतवती, समभवत्, सहाशेत। भर्तृत्वेन स्वीकृतवतीति त्वन्ये। ‘जघने सर्वसैन्यानां ममाश्वान् प्रतिपादय’ (भा० शल्य० १९।३३)। प्रतिपादय गमय। ‘एतेन तूर्णं प्रतिपादयेमान् श्वेतान् हयान्’ (भा० वि० ५४।४)। उक्तोऽर्थः। ‘तन्महात्मा महाभागः केतुः सर्वधनुष्मताम्। प्रत्यपादयदाचार्यः प्रीयमाणो धनञ्जयम्’ (भा० सौ० १२।५)। तदस्त्रं ब्रह्मशिरो नाम। प्रत्यपादयत् प्रापयामास। ‘ऋतुपर्णं जना राज्ञे भीमाय प्रत्यपादयन्’ (भा० वन० ७३।१)। प्रत्यपादयन् अगमयन्, अनयन्, प्रापयन्। ‘स्यन्दनं च बलं चैव समीपं प्रत्यपादयत्’ (रा० ६।७॥७)। ‘अधर्मात्पाहि मां राजन्धर्मं च प्रतिपादय’ (भा० आदि० ८२।२१)। उक्तोऽर्थः। ‘सुग्रीवमेव तद्राज्ये राघवः प्रत्यपादयत्’ (रा० १।१।७०)। प्रत्यपादयत् प्रत्यष्ठापयत्। ‘यदद्य राजा सुतम् …यौवराज्ये प्रतिपादयिष्यति’ (रा० गोरे० २।६।३३)। उक्तोऽर्थः। ‘तद्धनुर्ग्रहणमेव राघवः प्रत्यपद्यत समर्थमुत्तरम्’ (रघु० ११।७९)। अजानादित्यर्थः। ‘न किञ्चित्प्रत्यपद्यन्त पुत्रास्ते भरतर्षभ’ (भा० भीष्म० ११९।१११)। नाबुध्यन्त किं कर्तव्यमिति। ‘तिमिरे हि कौशिकानां रूपं प्रतिपद्यते दृष्टिः’ ( )। प्रतिपद्यतेऽनुभवति। ‘प्रतिपेदे चतुष्पादं धनुर्वेदं नृपात्मजः’ (भा० उ० १९२।६१)। प्रतिपेदे शिशिक्षे, उपयुयुजे। ‘यत् पशुं सारमेयं प्रतिपादयसि’ (पञ्चत०)। प्रतिपादयसि मन्यसे। ‘अतिप्रियत्वान्नहि मे कातरं प्रतिपद्यते चैतो वालिवधं राम…’ (भट्टि० ६।१११)॥ प्रतिपद्यते प्रत्येति श्रद्धत्ते। ‘प्रतिपन्नं पुमांसमपहायाप्रतिपन्नसन्दिग्धाः प्रेक्षावद्भिः प्रतिपाद्यन्ते’ (भामत्याम्)। प्रतिपाद्यन्ते बोध्यन्ते। उक्तमेवार्थमुदाहरणैः प्रतिपादयति। बोधयति स्थापयति, उपपादयति। ‘ततः पुत्रवतीमेनां प्रतिपत्स्ये त्वदाज्ञया’ (रघु० १५।७३)। अभ्युपैष्यामि, अङ्गीकरिष्यामीत्याह। ‘न साम्ना प्रतिपद्येत यदि गन्धर्वराडसौ’ (भा० वन० २४३।१७)। ‘तं चापि भगवानत्रिः पुत्रवत् प्रत्यपद्यत’ (रा० २।११७।५)। आलिङ्गनमूर्धाघ्रारणादिभिः पुत्रवदङ्गीचकारेत्यर्थः। ‘न मासे प्रतिपत्तासे मां चेन्मर्तासि मैथिलि’ (भट्टि० ८।९५)। न प्रतिपत्तासे नाङ्गी कर्तासि। ‘मां सुखं प्रतिपद्यस्व दासो भीरु भवामि ते’ (भा० वि० २२।१०)। ‘मन्ये ध्रुवं मयोक्ता सा वचनं प्रतिपत्स्यते’ (भा० आदि० १२४।८)। ‘धारयन्निव चैतस्यै वसूनि प्रत्यपद्यत’ (भट्टि० ८।७४)। प्रत्यपद्यत प्रत्यशृणोत्। ‘सर्वे सर्वेषु भूतेषु यथावत् प्रतिपेदिरे’ (भा० शां० २२७।६२)। प्रतिपेदिरे व्यवजह्रुः, व्यवहृतवन्तः, आचेरुः। ‘(अतिथीन्) महाभागान् अमितधीर् ब्रह्मा लोकपितामहः। दयावान् सर्वेषु भूतेषु यथार्हं प्रतिपद्यते’ (भा० सभा० ११।५७)॥ व्यवहरति आचरति। ‘कामाभिभूतः क्रोधाद् वा यो मिथ्या प्रतिपद्यते। स्वेषु चान्येषु वा…’ (भा० उ० १२९।३५)॥ ‘स भवान्मातृपितृवद् अस्मासु प्रतिपद्यताम्’ (भा० उ० ९५।??५)। ‘शिष्यवृत्ति समापन्नान् गुरुवत् प्रत्यपद्यत’ (भा० आश्रम० २।१२)। आचरदित्यर्थः। इह प्रतिपदिः सकर्मकः। सत्करणं त्वार्थिकोऽर्थः। ‘कथं नु पाण्डवा राजन्प्रतिपत्स्यन्ति कौरवम्’ (भा० शल्य० ३०।६७)। कौरवे व्यवहरिष्यन्ति, तत्र वर्तिष्यन्त इत्यर्थः। ‘अभ्युपेत्य च शुश्रूषां यस्तां न प्रतिपद्यते’ (नारद०)। न प्रतिपद्यते न करोति, नानुतिष्ठति, न विधत्ते। ‘तात इदानीमिमं वृत्तान्तं श्रुत्वा न जाने किं प्रतिपत्स्यते’ (शा० ४)। किं प्रतिपत्स्यते किमावरिष्यति। ‘प्रेषितस्तदेव प्रतिपद्यते’ (आप० ध० १।२।७।२५)। नियुक्तः सन्नियोगमेव कुर्यादित्युक्तं भवति। ‘किं पापं प्रतिपत्स्यसे’ (रा० २।१२।९०) ‘स्वधर्मं प्रतिपद्यस्व नाधर्मं वोढुमर्हसि’ (रा० १।२३।७)। ‘परेतकाले पुरुषो यत्कर्म प्रतिपद्यते’ (रा० ३।५१।३१)। ‘प्रतिपत्स्यति बीभत्सुर्भवतश्चौर्ध्वदेहिकम्’ (भा० मौ० ६।२३)। ‘अवहननादि कर्म प्रतिपद्यते’ (आप० श्रौ० ७।७।२२।१०)। ‘सौभद्रे प्रतिपत्तिं कां प्रत्यपद्यन्त मामकाः’ (भा० द्रोण० ४६।३)। किं प्रतिविधानमाचरन्नित्याह। ‘तथाहं प्रतिपत्स्यामि ज्ञात्वा तेषां बलाबलम्’ (रा० ६।३०।१८)। आचरिष्यामीत्यर्थः। ‘न चायं किञ्चिदस्मासु शत्रुवत् प्रत्यपद्यत’ (अवदा० जा० २२।७४)। ‘स कालयवनश्चापि किं कृष्णे प्रत्यपद्यत’ (हरि० २।५७।४)। कथमाचरन् इत्यर्थः। ‘प्रतिपत्स्यति राजा स पिता ते यदनन्तरम्’ (भा० उ० १७६।६)। ‘स्वभाग्यनिन्दां प्रतिपत्स्यते वा’ (अवदा० सुत जा०, १२)। ‘आचक्षध्वं च भीष्माय रूपेण च गुणैश्च माम्। स एव सुमहातेजाः साम्प्रतं प्रतिपत्स्यते’ (भा० आदि० १३१।३५-३६)॥ युक्तमादरिष्यत इत्याह। ‘यस्त्वधर्मेण द्रव्याणि प्रतिपादयति ज्येष्ठोपि तमभागं कुर्वीत’ (आप० ध० २।१४।१५) प्रतिपादयति व्यवहरति विनियुङ्क्ते। ‘समीक्ष्य कुलधर्मांश्च स्वधर्मं प्रतिपादयेत्’ (मनु० ८।४१)। प्रतिपादयेत् व्यवस्थापयेदिति कुल्लूकः। ‘यद्विधम् (अन्नमुच्चावचं) प्रतिपेदे च रामे प्रियहितेऽतिथौ’ (रा० २।८७।१४-१५)। प्रतिपेदे ददौ, उपजहार। ‘प्रत्यपादि हरयेऽद्भुता द्युतिः’ (पारिजात० १७।२५)। प्रत्यपादि अदायि, उपहृता। ‘ऋणिकस्तं प्रतिभुवे द्विगुणं प्रतिपादयेत्’ (याज्ञ० २।५६ मिताक्षरायां नारदवचनम्)। दद्यादित्यर्थः। ‘कर्म वै सफलं कृत्वा गुरूणां प्रतिपादयेत्’ (भा० अनु० १६२।४४)। कर्म=अध्ययनम्। प्रतिपादयेत् दद्यात्। दक्षिणामिति शेषः। ‘तत्र यद् रिक्थजातं स्यात्तत् तस्मिन् प्रतिपादयेत्’ (मनु० ९।१९०)। प्रतिपादयेत् समर्पयेत्। ‘तदाज्यभागावन्तरेणाहुती प्रतिपादयेत्’ (मुण्डकोप० १।२।२)। उक्तोऽर्थः। ‘उच्यमानोपि परुषं नोत्तरं प्रतिपद्यते’ (रा० २।१।१०)। प्रतिपद्यते प्रयच्छति। ‘स यदि प्रतिपद्येत यथान्यस्त यथाकृतम्’ (मनु० ८।१८३)। स्वीकृत्य दद्यात्। सत्यमस्ति गृह्यतामिति वदन् कुल्लूकस्तु तात्पर्यमाचष्टे। केवलः प्रतिपदिः प्रतिवचतेऽपि वर्तते। तत्र काश्चिद् दिशो निर्दिश्यन्ते– तं ह पप्रच्छ स ह न प्रतिपेदे (गो० ब्रा० पूर्व० १।३२)। प्रतिपेदे प्रत्युवाच, प्रतिवचनं ददौ। ‘तेभ्यो ह न सर्वमिव प्रतिपत्स्ये’ (छां० उ० ५।११।३)। प्रतिवक्तुं नेशिष्य इत्यर्थः। ‘उपोत्तमेन सुहृदो ब्राह्मणस्य शकृत्पिण्डान् पर्वस्वाधाय शकधूमं किमद्याहरिति पृच्छति। भद्रं सुमङ्गलमिति प्रतिपद्यते’ (कौ० सू० ५०।१५, १६)। प्रतिपद्यते प्रतिवक्ति। ‘कौन्तेय यदि प्रश्नांस्तान्मयोक्तान्प्रतिपत्स्यसे’ (भा० वन० ३१२।२७)। उक्तोऽर्थः। ‘कि प्रतिपद्यते वैदर्भः’ (माल० १)। किमुत्तरमाहेत्याह। ‘अथ यत्र प्रतिपद्यते। तच्चतुर्धा पुरोडाशं कृत्वा बर्हिषदं करोति’ (श० ब्रा० १।८।१।४०)। अत्र प्रतिपदिरुच्चैर्व्याहृतौ वर्तते। ‘तामनुकृतिं होताऽऽग्निमारुते शस्त्रे वैश्वानरीयेण सूक्तेन प्रतिपद्यते’ (नि० ७।२३।२)। प्रतिपद्यते प्रारभते। ‘ओङ्कारः स्वर्गद्वारं तस्माद् ब्रह्माध्येष्यमाण एतदादि प्रतिपद्येत’ (आप० ध० १।१३।६)। प्रतिपद्येत उपक्रमेत। अध्येतुमारभेतेत्यर्थः। ‘अत्र बर्हिरादि कर्म प्रतिपद्यते’ (भा० श्रौ० ७।६।१)। ‘साध्वस्मा अस्तु वितथ एष एनस इत्युक्त्वा शास्तुं प्रतिपद्येत’ (आप० ध० २।६।२)। शास्तुं शासितुम्। ‘सविचितं विचित्यं दैवप्रश्नेभ्यो राजा दण्डाय प्रतिपद्येत’ (आप० ध० २।५।१।२)। प्रतिपद्येत प्रक्रमेत। दण्डं प्रणेतुं व्यवस्येदित्यर्थः। ‘यस्मात्तु लोके दृश्यन्ते क्षमिणः पृथिवीसमाः। तस्माज्जन्म च भूतानां भवश्च प्रतिपद्यते’ (भा० वन० २९।३१)॥ प्रतिपद्यते सम्पद्यते वर्तते जायते। ‘भूयिष्ठेन तु राजानः श्रियं भुक्त्वाऽऽयुषः क्षये। तरुणाः प्रतिपद्यन्ते भोक्तुं सुकृतदुष्कृते’ (भा० उ० ९७।७)॥ उक्तोऽर्थः। ‘एवमु हास्याग्नेयीभिरेव प्रतिपद्यमानस्य पावमान्योऽनुशस्ता भवन्ति’ (ऐ० ब्रा० २।३७)। प्रतिपद्यमानस्य प्रारभमाणस्येति सायणः। प्रतिपदिः शंसनार्थ इति षड्गुरुशिष्याः। ‘अर्थिभ्य प्रतिपाद्यानमनिशं प्राप्नोति वृद्धिं पराम्’ (भर्तृ० २।१६)। प्रतिपाद्यमानं दीयमानम्। ‘प्रतिपन्नायां शर्वर्यां संमानितसर्वराजलोकः सुष्वाप’ (हर्ष० ७)। प्रतिपन्नायां प्राप्तायामागतायामवतीर्णायाम्। ‘अस्त्रं ततोऽन्यत् प्रतिपन्नमद्य’ (भा० कर्ण० ४२।१२)। प्रतिपन्नं प्राप्तम्। ‘अन्यथा प्रतिपन्नास्तु’ (भा० आश्व० ३६।२७)। तिर्यस्थावरादियोनिं प्राप्ता इत्यर्थः। ‘अयशो जीवलोके च त्वयाहं प्रतिपादितः’ (रा० २।७४।६)। प्रतिपादितः प्रापितो लम्भितः। ‘कच्चिद् द्विषामविदितः प्रतिपन्नश्च सर्वदा’ (भा० सभा० ५।३९)। प्रतिपन्नो विदितवान्, अवेक्षावान्, सावधानः। प्रतियत्त इति पाठे प्रतीकारे यत्नवान् इत्यर्थः। ‘लीलयापि यत्सन्तः प्रतिपन्नाः सकृत्क्वचित्’ (तन्त्रा० १।६।६९)। प्रतिपन्नाः स्वीकृतवन्तः, प्रतिज्ञातवन्तः। ‘सूत्रार्थद्वयमप्याचार्येण शिष्याः प्रतिपादिताः’ (५।१।५० सू० वृत्तौ)। बोधिताः पाठिताः। ‘तच्च श्रुत्वा प्रतिपादितवन्तः प्राड्विवाकाः परस्परस्य तत् तुलादारकदानमिति’ (तन्त्रा० १।१७)। प्रतिपादितवन्तो निर्णीतवन्तः। ‘त्वयि सम्यङ् महाबाहो प्रतिपन्ना यशस्विनः’ (भा० उ० १२४।३२)। प्रतिपन्ना व्यवहृतवन्तः। ‘वैरे तस्मिन्प्रतिपादिते’ (रा० ४।२२।२०)। प्रतिपादिते कारिते जनिते। ‘कृष्ण दिष्ट्या मम प्रीति र्महती प्रतिपादिता’ (भा० द्रोण० १४९।८)। उक्तोऽर्थः। प्रीतिः प्रहर्षः। ‘किं करिष्यति पाण्डित्यं वस्तुष्वप्रतिपादितम्’ (तन्त्रा० १।१४।१६१)। अप्रतिपादितमविनियुक्तमनुपयुक्तमव्यापृतम्। ‘तथा धर्माहृतेन द्रव्येण तीर्थे प्रतिपन्नेन’ (आप० ध० २।६।१६।२४)। प्रतिपन्नेन प्रतिपादितेन दत्तेन। ‘कृतगोपवधूरतेर्नतो वृषमुग्रे नरकेपि सम्प्रति। प्रतिपत्तिरधः कृतैनसः…’ (शिशु० १६।८)॥ अधः प्रतिपत्तिरधः प्राप्तिः। पक्षे प्रतिपत्तिः प्रवृत्तिः पुरुषकारः। ‘प्राग्वाससः प्रतिपत्तेरित्येके’ (गौ० ध० ९।२३)। प्रतिपत्तिर्बोधः। ‘वागर्थाविव सम्पृक्तौ वागर्थप्रतिपत्तये’ (रघु० १।१)। ‘विद्या शस्त्रस्य शास्त्रस्य द्वे विद्ये प्रतिपत्तये’ (हितोप० प्र० ७)। ‘प्रतिपत्तिविमोहाच्च धर्मस्तेषामनीनशत्’ (भां० शां० ५९।१६)। प्रतिपत्तिविमोहो ज्ञानविलोपः। ‘तथापि ते व्यवसायः प्रतिपत्तिनिष्ठुरः’ (रघु० ८।६५)। प्रतिपत्तिर्निश्चयः, निश्चयेन क्रूरः, कर्कशः। ‘कैकेय्याः प्रतिपत्तिर्हि कथं स्यान्मम वेदने’ (रा० २।२२।१६)। प्रतिपत्तिरध्यवसायः, बुद्धिः। वेदन इत्यस्य स्थाने गोविन्दराजः पीडन इति पठति। ‘पश्यद्भिर्दूरतोऽपायान्सूपायप्रतिपत्तिभिः’ (का० नी० सा० १२।९)। प्रतिपत्तिर्ज्ञानपूर्विका फलप्राप्तिरिति टीका। ‘तस्मान्न प्रतिपत्तिस्तु कार्या युक्ता मता मम’ (भा० सभा० १६।४)। प्रतिपत्तिर्बुद्धी राजसूयविषया। ‘एवं बुद्धिश्च तेजश्च प्रतिपत्तिश्च भारत। भवन्ति भवकालेषु विपद्यन्ते विपर्यये’ (भा० मौ० ८।३२-३३)॥ प्रतिपत्तिरनागतावेक्षणम्। भवकालो भूतिकालः। ‘चिरेणानुगुणं प्रोक्ता प्रतिपत्तिपराङ्मुखी’ (भट्टि० ८।९५)। प्रतिपत्तिरभ्युपगमः स्वीकारः। ‘प्रतिपत्तिभेदः’ (ऋ० प्रा० )। मतद्वैधम्, दर्शनविसंवादः। ‘कर्मसिद्धावाशु प्रतिपत्तिमानय’ (मुद्रा० ४)। प्रतिपत्तिः प्रवृत्तिर्वार्ता वृत्तान्त उदन्तः। ‘धैर्यात्तु कार्यप्रतिपत्तिदक्षाः कृच्छ्राण्यकृच्छ्रेण समुत्तरन्ति’ (अवदा० जा० १४।१०)। कार्यप्रतिपत्तिः कार्यानुष्ठानं कृत्यनिर्वृत्तिः। ‘वयस्य का प्रतिपत्तिरत्र’ (माल० ४)। प्रतिपत्तिर्विधेयम् प्रतिविधेयं वा। ‘चन्द्रगुप्तस्य जनपदे नृशंसा प्रतिपत्तिः’ (मुद्रा० ६)। प्रतिपत्तिर्व्यवहारः, परत्र वृत्तिः। ‘विषादलुप्तप्रतिपत्तिविस्मितं सैन्यम्’ (रघु० ३।४०)। प्रतिपत्तिरितिकर्तव्यता। ‘सौभद्रे प्रतिपत्तिं कां प्रत्यपद्यन्त मामकाः’ (भा० द्रोण० ४६।३)। कां प्रतिपत्तिं कां प्रतिक्रियाम्। ‘नाराचैः प्रतिचिच्छेद प्रतिपत्तिविशारदः’ (भा० द्रोण० १२१।४३)। उक्तोऽर्थः। ‘इह सात्यकिरित्थम्भूत उक्तः। प्रतिपत्तिविशारदः’ (अर्जुनः) (भा० आदि० २२७।१६)। ‘प्रतिपत्तिविशारदः’ (भा० शां० ८०।२८)। उभयत्र कर्तव्याकर्तव्यविवेककुशल इत्यर्थः। ‘तदमुष्म गणित्वस्य तीव्रसेवाश्रमस्य च। प्रतिपत्त्या कतमया तावदानृण्यमाप्नुयाम्’ (राज० ३।१६६)॥ प्रतिपत्तिः प्रतिक्रिया, प्रत्युपकारः, निष्कृतिः। ‘तपः प्रभावसिद्धाभिर्विशेषप्रतिपत्तिभिः’ (रघु० १५।१२)। प्रतिपत्तयः संविधाः। ‘दुष्टानां प्रतिपत्तिं च कृत्स्नं चैव चिकित्सितम्’ (भा० वि० १२।७)। प्रतिपत्तिर्दोषनिराकरणप्रकार इति नीलकण्ठः। प्रतिविधानमिति शब्दार्थः। वेद्मीति शेषः। नकुलस्योक्तिरियम्। ‘छेदो दंशस्य दाहो वा…आयुष्याः प्रतिपत्तयः’ (माल० ४।४)। प्रतिपत्तयः प्रतिपादनोपायाः। ‘सामान्यप्रतिपत्तिपूर्वकमियं दारेषु दृश्या त्वया’ (शा० ४।१७)। प्रतिपत्तिरादरः। ‘आपातमात्रसौन्दर्यं कुत्र नाम न विद्यते। अत्यन्तप्रतिपत्त्या तु दुर्लभोऽलङ्कृतो जनः’ (तन्त्रा० १।१४।१६५)॥ इह प्रतिपत्तिर्गौरवमाहेति मम भाति। ‘भिन्नानि मृन्मयानि प्रतिपाद्यानि’ (बौ० १।४।१३।८) इत्यत्र प्रतिपत्तिर्नाम संस्कारः। कार्योपयुक्तस्योपयुक्तशेषस्य वा वस्तुनो विहितदेशे प्रक्षेपणं प्रतिपत्तिरिति गोविन्दस्वामिवचनम्। स्थावरोदकं तडागादि। ‘तत्र तस्याः शाखाया उत्सर्गः प्रतिपत्तिकर्मेति’ (लौ० गृ० १८।२) सूत्रे देवपालः। ‘क्लेशायाससहो दक्षश्चारः स्यात् प्रतिपत्तिमान्’ (का० नी० सा० १३।२६)। प्रतिपत्तिमान्=भयस्खलितेष्वाशु प्रतिविधाता। ‘द्वापरस्यांशशेषे तु प्रतिपत्तिः कलेरथ’ (मात्स्यपु० १४४।२९)। प्रतिपत्तिः प्रवृत्तिः प्रारम्भ उपक्रमः। ‘अपात्रे प्रतिपत्तिश्च पात्रे चाप्रतिपादनम्’ (भा० उ० ३३।५९)। प्रतिपत्तिर्दानम्। ‘सत्पात्रे प्रतिपत्तिश्च राजवृत्तं चतुर्विधम्’ (का० नी० सा० १।२०)। उक्तोऽर्थः। ‘तया प्रतिपत्तिकुशलयाऽभिहितः (विटः)। प्रष्टव्यं पृच्छसि’ (तन्त्रा० ३।८)। प्रतिपत्तिः प्रतिवचनदानम्। ‘त्वमद्य कृत्यं प्रतिपत्तुमर्हसि’ (रा० ३।३४।२५)। प्रतिपत्तुमनुष्ठातुम्। ‘न युक्तं भवताऽस्मासु प्रतिपत्तुमसाम्प्रतम्’ (भा० उ० ९१।१९)। प्रतिपत्तुं व्यवहर्तुमाचरितुम्। ‘प्रतिपत्तुमङ्गघटते च न तव नृपयोग्यमर्हणम्’ (शिशु० १५।२२)। प्रतिपत्तुं न घटते स्वीकर्तुं न युज्यत इत्यर्थः। ‘न्याय्यः श्रेयोऽभिकामेन प्रतिपत्तुं जनार्दनः’ (भा० अनु० १४८।४७)। प्रतिपत्तुं प्रपत्तुं शरणीकर्तुम्। प्रशब्दस्यार्थे प्रतिः। प्रपत्तिः शरणागतिर्भवति। ‘गोष्ठमुपतिष्ठते ऊर्जा वः पश्याम्यूर्जा मा पश्यत इति प्रतिपद्य मयि वो रायः श्रयन्ताम् इत्यन्तेन’ (भा० श्रौ० ६।३।१)। प्रतिपद्य=प्रारभ्य। ‘प्रतिपादयिता च तीर्थे’ (आप० ध० २।२०।१९)। तीर्थं गुणवत् पात्रं तत्र प्रतिपादयिता विश्राणयिता दाता। ‘अत्र यत् प्रतिपत्तव्यं तन्मे ब्रूहि पितामह’ (भा० सभा० ४०।३)। प्रतिपत्तव्यमाचरितव्यं विधातव्यम्। ‘त्वयि सम्यङ् महाबाहो प्रतिपन्ना यशस्विनः। त्वयापि प्रतिपत्तव्यं तथैव भरतर्षभ’ (भा० उ० १२४।३२-३३)॥ प्रतिपत्तव्यं व्यवहर्तव्यम्। ‘गुणवते कन्या प्रतिपादनीया’ (शा० ४)। ‘वाच्यार्थपूर्विका तद्वत् प्रतिपत्तस्य वस्तुनः’ (ध्वन्या० १।१०)। प्रतिपत् प्रतिपत्तिर्बोधः। ‘पुण्यां प्रतिपदमुद्भावयन्’ (अवदा० कुम्भजा०)। प्रतिपदं बुद्धिम्। ‘ब्रह्मैव प्रतिपदं करोति’ (तै० सं० १।६।१०।४)। प्रतिपद् आरम्भः। ‘त्रिष्टुभो म इमाः सूक्तप्रतिपद इत्येव विद्यात्’ (ऐ० ब्रा० ६।२१)। मे=शंसितुः। प्रतिपद आदिभूताः। ‘वैश्वानराय धिषणामृतावृध इत्याग्निमारुतस्य प्रतिपत्’ (ऐ० ब्रा० ५।२)। ‘पवस्व वाचो अग्रिय इति श्रैष्ठ्यकामः प्रतिपदं कुर्वीत’ (जै० ब्रा० १।९१)। इत्यनुवाकं शंसेदित्यर्थः। ‘आज्यस्य प्रतिपदं करोति’ (तै० ब्रा० ३।८।१५।२)। प्रतिपदं प्राथम्यम्। ‘निदर्शयित्वा रामाय सीतायाः प्रतिपादने’ (रा० ३।७३।१)। प्रतिपादने प्रापणे (उपायमिति शेषः)। ‘त्रेताविमोक्षसमये द्वापरप्रतिपादने’ (भा० शां० १४१।१४)। अनावृष्टिरभूद् घोरेति पूर्वेणान्वयः। द्वापरप्रतिपादने द्वापरप्रारम्भे। ‘असंमूढेन चास्त्राणां कर्तव्यं प्रतिपादनम्’ (भा० वन० १७३।७४)। प्रतिपादनं दानम्। अर्जुनं प्रतीन्द्रवचनमिदम्। ‘द्रविणोपार्जनं भूरि पात्रे च प्रतिपादनम्’ (भा० शां० २३।११)। ‘धनानामेष वै पन्थास्तीर्थेषु प्रतिपादनम्’ (भा० शां० २७०।५)। उक्तोऽर्थः। ‘अग्निमग्निम् इति प्रत्यपादि होत्रा’ (ऐ० ब्रा० ४।७)। प्रत्यपादि प्रारब्धम्। ‘कियच्चिरेणार्यपुत्रः प्रतिपत्तिं दास्यतीति’ (शा० ३)। प्रतिपत्तिर्वार्ता। ‘भवत्यनिष्टादपि नाम दुःसहान्मनस्विनीनां प्रतिपत्तिरीदृशी’ (कु० ५।४२)। प्रतिपत्तिः प्रवृत्तिराचरणम्। ‘न मुष्टिप्रतिसन्धानं न लक्ष्यप्रतिपादनम्’ (रा० ६।८९।३०)। लक्ष्यप्रतिपादनं लक्ष्यभेदनम्। ‘यस्मिन्कृष्णो दिवं यातस्तस्मिन्नेव तदाहनि। प्रतिपन्नं कृतयुगमिति प्राहुः पुराविदः’ (भा० पु० १२।२।३३)। प्रतिपन्नं प्रारब्धम्। प्रतिपद् हि चान्द्रमासस्य प्रथमा तिथिर्भवति। ‘को धिष्ण्यां प्रति वाचं पपाद’ (ऋ० १०।११४।९)। प्रतिपपाद प्रतिपादति करोति। पा {प्रतिपा} पा (पा पाने)। ‘प्रतिपानह्रदान्पूर्णान्’ (रा० २।९१।७८)। भुक्तजरणार्थं यत्पीयते तत् प्रतिपानम्। ‘यवागूं प्रतिपीतस्य शोणितं मोक्षयेद् भिषक्’ (सुश्रुत० सूत्र० १४।२५)। प्रतिरानन्तर्य इति डल्लनः। मात्रार्थ इत्यन्ये। यवागूपानानन्तरम् इत्यर्थः। अल्पाया यवाग्वाः पाने सतीति वार्थः। पाल् {प्रतिपाल्} पाल् (पा रक्षणे णिचि लुगागमः)। ‘हित्वा त्वदर्शनं किञ्चिद् विघ्नं न प्रतिपालयेत्’ (भा० शां० ३६०।७)। प्रतिपालयेत् प्राप्नुयात्। त्वद्दर्शनं हित्वा तव दर्शनं विना। ‘अरिष्टं गच्छ पन्थानं पुत्रान्मे प्रतिपालय’ (भा० उ० १३७।२४)। प्रतिपालय पाहि रक्ष अवेक्षस्व। पिष् {प्रतिपिष्} पिष् (पिष्लृ संचूर्णने)। ‘वरुणो ह वै सोमस्य राज्ञोऽमीवाक्षि प्रतिपिपेष तदश्वयत्’ (श० ब्रा० ४।२।१।११)। प्रतिपिपेष ताडयामास प्रजहार। ‘पिनाकं प्रतिपिनष्ट्येनेन’ (नि० ३।२१)। प्रतिपिनष्टि चूर्णयति प्रणिहन्ति। ‘स त्वा प्रतिपेक्ष्यति’ (छां० उ० २।२२।४)। उक्तोऽर्थः। ‘स्फुरतां प्रतिपिष्टानामश्वानां शीघ्रगामिनाम्।…शब्दश्च तुमुलः समपद्यत’ (भा० शल्य० २३।७४)। प्रतिपिष्टानां संघृष्टानाम्। प्रतिविष्टानामिति पाठान्तरम्। पीड् {प्रतिपीड्} पीड् (पीड अवगाहने)। ‘सुग्रीवस्य शुभौ मूर्ध्ना चरणौ प्रत्यपीडयत्’ (रा० ५।६२।११)। समधर्षत्, अस्पृशत्। ‘विविधानि (गोसहस्राणि) हरिष्यामः प्रतिपीड्य पुरं बलात्’ (भा० वि० ३०।१०)। प्रतिपीड्य बाधित्वा कदर्थयित्वा। पूज् {प्रतिपूज्} पूज् (पूज पूजायाम्)। ‘नारदोपि ययौ स्वर्गे दानवैः प्रतिपूजितः’ (स्कन्दपु० केदार० ८६।३०)। **दानवैः प्रतिपूजितः=दानवैः प्रत्येकं पूजितः। ‘प्रतिपूज्य यथान्यायमिदं वचनमब्रुवन्’ (मनु० १।१)। मनुना पूर्वं स्वागतवचनेनासनदानादिना च पूजिताः सन्तस्तस्य पूजां कृत्वेत्यर्थः। पूर् {प्रतिपूर्} पूर् (पूरी आप्यायने)। ‘रत्नैर्धनैश्च पशुभिः सस्यैश्चापि पृथग्विधैः। नगरं विषयश्चास्य प्रतिपूर्णस्तदाऽभवत्’ (भा० अनु० २।१५)॥ प्रतिरनर्थकः पूर्ण इत्येवार्थः। ‘न तल्लोके द्रव्यमस्ति यल्लोकं प्रतिपूरयेत्। समुद्रकल्पः पुरुषो न कदाचन पूर्यते’ (भा० अनु० ९३।४६)॥ पूर्ववाक्ये प्रतिशब्दः श्रूयते, उत्तरस्मिंश्च तदभावः। समानश्चार्थः। तेन प्रतिशब्दोऽनर्थकः। प्रच्छ् {प्रतिप्रच्छ्} प्रच्छ् (प्रच्छ ज्ञीप्सायाम्)। ‘सुभाषितप्रश्नप्रतिप्रश्नैः कालोऽतिवर्तते’ (तन्त्रा० ३।४)। प्रतिप्रश्नः प्रश्ने सति प्रश्नः। पॄ {प्रतिपॄ} पॄ (पॄ पालनपूरणयोः)। ‘प्रति वामत्र वरमा जनाय पृणीतमुद्नो दिव्यस्य चारोः’ (ऋ० ७।६५।४)। प्रतिपृणीतं प्रतिदत्तम्। प्लु {प्रतिप्लु} प्लु (प्लुङ् प्लुवनतरणयोः)। ‘प्रतिप्लवनमेवाथ…’ (रा० १।३।३३)। प्रतिप्लवनं (सागरस्य) पुनस्तरणम्। फल् {प्रतिफल्} फल् (फल निष्पत्तौ)। बन्ध् {प्रतिबन्ध्} बन्ध् (बन्ध बन्धने)। ‘वृक्षे नावं प्रतिबध्नीष्व’ (श० ब्रा० १।८।१।६)। बधानेत्यर्थः। प्रतिशब्दोर्थे विशेषं न करोति धात्वर्थानुवादी। ‘प्रतिबध्नाति हि श्रेयः पूज्यपूजाव्यतिक्रमः’ (रघु० १।७९)। प्रतिबध्नाति रुणद्धि व्यवधत्ते। ‘स हि बहुश्रुतो बहुदृष्टत्वादनेकविषये मन्त्रार्थे न क्वचित् प्रतिबध्यते’ (नि० १।१६।१० इत्यत्र दुर्गः)। न रुद्धप्रसरो भवतीत्यर्थः। ‘वनाय पीतप्रतिबद्धवत्सां यशोधनो धेनुमृषेर्मुमोच’ (रघु० २।५)। प्रतिबद्धः पुनर्बद्धः, पूर्वं विसृष्टः पश्चाद् बद्धः। ‘बहलानुरागकुरुविन्ददलप्रतिबद्धमध्यमिव दिग्वलयम्’ (शिशु० ९।८)। प्रतिबद्धमध्यम् प्रत्युप्तमध्यम्। ‘प्रायः सर्वाः क्रियास्तस्मिन्प्रतिबद्धाः शरीरिणाम्’ (अष्टाङ्ग० सूत्र० १२।७)। तस्मिन्प्रतिबद्धास्तदायत्ताः, तन्निबन्धनाः, तन्मूलाः। ‘नैतेषामित्संज्ञा प्रतिषिध्यतेऽपि तु तत्प्रतिबद्धं कार्यम्’ (पा० १।३।९ सूत्रे कैयटः)। उक्तोऽर्थः। ‘स्वरितत्वप्रतिबद्धा हि शब्दानामनुवृत्तिः’ (पा० ७।१।३ सूत्रे न्यासः)। ‘तदन्तरज्ञानमात्रप्रतिबद्धा हि सम्पदः’ (तन्त्रा० १।१।३३)। प्रतिबद्धा निबद्धा आधृताः। ‘न प्रतिबद्धं गमयति वक्ति न वा प्रश्नमेकमपि पृष्टः। निगदति न च शिष्येभ्यः कथं स शास्त्रविज्ज्ञेयः’ (व० बृ० सं० २।१)॥ प्रतिबद्धं पिहितं संवृतं गूढं जटिलम्। ‘येन च प्रतिबद्धं तद् व्यापकम्’ (सां० कौ०)। प्रतिबद्धविनाभूतम्। मनोहतः प्रतिहतः प्रतिबद्धो हतश्च स इत्यमरः। प्रतिबद्धो मनोहतो भग्नाश इत्यनर्थान्तरम्। प्रयोगस्तु मृग्यः। ‘स तपः प्रतिबन्धमन्युना’ (रघु० ८।८०)। प्रतिबन्धो विघ्नः प्रत्यूहोऽन्तरायः। ‘सखे दृढप्रतिबन्धो भव’ (शा० २)। प्रतिबन्धो विरोधः। ‘न ननाम प्रतिबन्धेन न चावस्कन्दकर्मणा’ (हरि० २।४२।४५)। प्रतिबन्धो रोधः परिवेष्टनम् परिक्षेपः। ‘धनुः प्रतिबन्धं भक्षयितुमारब्धः’ (तन्त्र० २।३)। प्रतिबन्धो मौर्वी। बाध् {प्रतिबाध्} बाध् (बाधृ लोडने, लोडनं प्रतिघातः)। ‘ततः स्म मागधं संख्ये प्रति बाधेम यद्वयम्’ (भा० सभा० १५।२४)। प्रतिबाधेम प्रतिबाधेमहि प्रतिहन्याम प्रतिप्रहरेम, हिंस्याम। ‘तस्थौ च तत्रैव महाधनुष्मान्। शरैस्तदस्त्रं प्रतिबाधमानः’ (भा० भीष्म० ८५।२९)॥ प्रतिबाधमानः प्रतिघ्नन्, वारयन्। ‘भविष्यन्ति वने यानि तपोविघ्नकराणि ते। रथेन प्रतिबाधिष्ये तानि सर्वाणि राघव’ (रा० २।५२।५०)॥ उक्तोऽर्थः। सुमन्त्रस्य रामं प्रत्युवितरियम्। बुध् {प्रतिबुध्} बुध् (बुध अवगमने)। ‘प्रसुप्तः प्रतिबुध्यते’ (मनु० १।७४)। प्रतिबुध्यते जागर्ति निद्रां जहाति। ‘प्रति त्वा दुहितर्दिव उषो जीरा अभुत्स्महि’ (ऋ० ७।८१।३)। प्रत्यभुत्स्महि पश्यामः, त्वयि दृशं प्रेरयामः, उपेता त्वमिति जानीमः। ‘प्रति स्तोमैरभुत्स्महि’ (ऋ० ४।५२।४)। स्तोमैस्त्वा त्वां हे उषः प्रत्यभुत्स्महि। ‘तदपोहितुमर्हसि प्रिये प्रतिबोधेन विषादमाशु मे’ (रघु० ८।५४)। ‘स्त्रीणामशिक्षितपटुत्वममानुषीषु संदृश्यते किमुत याः प्रतिबोधवत्यः’ (शा ५।२२)। प्रतिबोधो बुद्धिरभ्यूहः। ‘संमोहः खलु विस्मयनीयो न प्रतिबोधः’ (शा० ६)। प्रतिबोधः स्मृतिः। ‘प्रतिबुद्धापि किं करिष्यामि’ (शा० ४)। प्रतिबुद्धा जागरिता। ‘अप्रतिबुद्धोपि चूतप्रसवोऽत्र बन्धनभङ्गसुरभिर्भवति’ (शा० ६)। अविकसितः, अविजृम्भितः, अनुन्मीलितः अविनिद्रितः। ब्रू {प्रतिब्रू} ब्रू (ब्रूञ् व्यक्तायां वाचि)। ‘मनश्चिन्मे हृद आ प्रत्यवोचत्’ (ऋ० ८।१००।५)। ‘स एकया पृष्टो दशभिः प्रत्युवाच’ (ऐ० ब्रा० ७।१३)। ‘प्रातर्वः प्रतिवक्तास्मि’ (ऐ० ब्रा० ३।२२)। प्रतिवक्तास्मि पृष्टमाख्यास्यामि, प्रश्नं वक्ष्यामि, प्रतिवचनमुत्तरं दास्यामि। ‘स यदि त्वा पृच्छेत् तिस्र इति प्रतिब्रूयात्’ (तै० ब्रा० ३।११।८।२)। उक्तोऽर्थः। ‘प्रत्याह यश्चापि नियुज्यमानः’ (भा० उ० ३७।२६)। प्रत्याह प्रत्याचष्टे, निषेधवचनमाह। ‘स यदि पितरं वा मातरं वा… किञ्चिद् भृशमिव प्रत्याह’ (छां० उ० ७।१५।२)। प्रतीपं वच आहेत्यर्थः। ‘त्वयेदिन्द्र युजा वयं प्रति ब्रुवीमहि स्पृधः’ (ऋ० ८।९२।३२)। प्रतिब्रुवीमहि स्पृधः-अवस्कन्तॄनरातीन् पराणुदेमहीत्याह। ‘त्वया युजात्वया सख्या समम्। त्वया प्रतिब्रुवे युजा’ (ऋ० ७।३१।६)। ‘त्वया ह स्विद्युजा वयं प्रति श्वसन्तं वृषभं ब्रुवीमहि’ (ऋ० ८।२१।११)। उक्तोऽर्थः। ‘सजातैरिद्धोऽप्रतिब्रुवद्भिः’ (अथर्व० ३।८।३)। इद्धोऽग्निः। अप्रतिब्रुवद्भिरप्रतिकूलवादिभिः। ‘एतेन योगः प्रत्युक्तः’ (ब्र० सू० २।१।३)। प्रत्युक्तः प्रत्याख्यातः प्रत्यादिष्टो निरस्तः। भज् {प्रतिभज्} भज् (भज सेवायाम्)। ‘इदं रत्नं चोरितचरं राजानं प्रतिभजते पुरा।’ पुरा प्रतिभजते=अचिरेण प्रतिनिवर्त्स्यति प्रतियास्यति। यावत्पुरानिपातयोर्लट्। भा {प्रतिभा} भा (भा दीप्तौ)। ‘प्रतिभान्त्यद्य वनानि केतकीनाम्’ (घट० १५)। प्रतिभान्ति भान्ति शोभन्ते। अस्थाने प्रतिः। ‘स्त्रीरत्नसृष्टिरपरा प्रतिभाति सा मे’ (शा० २।१०)। प्रतिभाति प्रतीयते, आभासते। ‘त्रितं कूपेऽवहितमेतत् सूक्तं प्रतिबभौ’ (नि० ४।६।१)। उक्तोऽर्थः। ‘नोत्तरं प्रतिभाति मे।’ न स्फुरति, बुद्धिं नोपैति। ‘सा भार्या प्रतिभाति मे’ (कथा)। प्रतिभाति ओपयिकी भाति। ‘तमृते पाण्डवश्रेष्ठ वनं न प्रतिभाति मे’ (भा० वन० ८०।१२)। न प्रतिभाति न रोचते। ‘कैकेयीसंश्रितं जल्पं नेदानीं प्रतिभाति माम्’ (रा० २।६०।१४)। न माम् प्रतिभाति न मे स्मृतिमुपारोहति, नाहं तं स्मरामि। ‘अप्सराः प्रत्यभात्तस्य सा हि चित्ते न देवता’ (राज० ३।४१८)। प्रत्याभात्=आविरभूत्। ‘अहो स्वामिनो धर्मशास्त्रं प्रति प्रतिभा’ (तन्त्रा० १।९)। प्रतिभा बोधः। नवनवोन्मेषशालिनी बुद्धिः प्रतिभा। ‘प्रतिभामुपसर्गांश्चाप्युपसंगृह्य योगतः’ (भा० शां० २४०।२४)। प्रतिभा सकलशास्त्रार्थभानम्। ‘संवत्सरं प्रतीक्षेताऽप्रतिभायाम्’ (गौ० ध० २।४।२८)। वक्तव्यं न प्रतिभातीति तदा। ‘देव मम सन्धिविग्रहयानानि त्रीण्यपि न प्रति भान्ति’ (पञ्चत० ३।४३ इत्यतोऽनन्तरम्)। प्रतिभान्ति रोचन्ते। भिद् {प्रतिभिद्} भिद् (भिदिर् विदारणे)। ‘स्वप्नकीर्तितविपक्षमङ्गनाः प्रत्यभैत्सुरवदन्त्य एव तम्’ (रघु० १९।२२)। प्रत्यभैत्सुः प्रतिचक्रुः, तिरश्चक्रुः। ‘प्रतिभिद्य कान्तमपराधकृतम्’ (शिशु० ९।५८)। प्रतिभिद्य=अधिक्षिप्य=अपोद्य=गर्हित्वा=निन्दित्वा। निराकृत्येति वा। ‘दूर्वाप्रवालैः प्रतिभिन्नशोभम्’ (कु० ७।७)। विशेषितशोभम्, उपचितशोभम् इत्यर्थः। ‘चन्द्रेण प्रतिभिन्नमौलेः’ (कु० ७।३५)। सङ्गतमुकुटस्य। समर्थे प्रतिः। भू {प्रतिभू} भू (भू सत्तायाम्)। ‘प्रति द्युमन्तं सुविताय भूषति’ (ऋ० १०।४०।१)। प्रतिभूषति लेटि सिपि रूपम्। (यान्तं) द्युमन्तं (रथं) प्रतिभूषति=समर्थयति। ‘एषा विद्येतरे विद्ये प्रतिभविष्यति’ (श० ब्रा० ४।६।७।१६)। प्रतिभविष्यति तुल्या भविष्यति। प्रतिभवति तस्य ग्रहीतुः स्थाने भवतीति प्रतिभूरिति नारदस्मृतौ भवस्वामी। ‘ग्रामेयान्ग्रामदोषांश्च ग्रामिकः प्रतिभावयेत्। तान्ब्रूयाद् दशपायासौ स तु विंशतिपाय वै’ (भा० शां० ८७।४)॥ प्रतिभावयेत् विभावयेत्, उपलभेत, जानीयात्। ‘कुलिशं सर्वलोहानामम्भसां शैलसेतवः। अभेद्या प्रतिभाव्यन्ते…’ (राज० ६।२७३)। उक्तोऽर्थः। ‘य उ हैवंविदं। स्वेषु प्रतिबुभूषति’ (श० ब्रा० १०।३।५।९)। प्रतिद्वन्द्वीभवितुमिच्छतीत्याह। ‘न दुर्बलः प्रातिभाव्यं करोति’ (भा० उ० ३३।११०)। प्रतिभावः प्रतिकूलश्चित्ताभिप्रायः। स एव प्रातिभाव्यम्, विरोध इति क्लिष्टा कल्पना नीलकण्ठस्य। प्रतिभुवो भावः कर्म वा प्रातिभाव्यमिति व्युत्पत्तिस्तु प्रसिद्धेरादर्तव्या। न चार्थासङ्गतिश्शङ्कनीया। दुर्बलस्यासमर्थस्य कृशधनस्य प्रातिभाव्येऽयोगात्। भृ {प्रतिभृ} भृ (भृञ् भरणे)। ‘प्रति धाना भरत तूयमस्मै’ (ऋ० ३।५२।८)। शीघ्रमस्मा इन्द्राय धानाः प्रतिभरत उपहरतेत्याह। मन् {प्रतिमन्} मन् (मनु अवबोधने)। ‘तदु ह शौनकः कापेयः प्रतिमन्वानः प्रत्येयाय’ (छां० उ० ४।३।७)। तद् (ब्रह्मचारिणो वचः) प्रतिमन्वानो मनसा विमृशन्, प्रतिवक्तुं चिन्तयन्नित्यर्थः। मा {प्रतिमा} मा (माङ् माने)। ‘गायत्रेण प्रति मिमीतेऽर्कम्’ (ऋ० १।१६४।२४)। प्रतिमिमीतेऽनुकरोति। ‘नराशंसः प्रति शूरो मिमानः’ (तै० ब्रा० २।६।८।१)। प्रतिमिमानः परिच्छिन्दन्। ‘असौ वै लोकः प्रतिमैष ह्यन्तरिक्षलोके प्रतिमित इव’ (श० ब्रा० ८।३।३।५)। प्रतिमितः प्रतिबिम्बितः प्रतिफलितः। ‘प्रतिमितरविदीपोद्भासिशुभ्रातपत्र०’ (राज० ५।४८३)। उक्तोऽर्थः। ‘कासीत् प्रमा प्रतिमा किं निदानम्’ (ऋ० १०।१३०।३)। प्रतिमा प्रतिकृतिः। ‘सहस्रस्य प्रतिमासि’ (वा० सं० १५।६५)। ‘यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्’ (काठक० ३४।१४)। ‘अतीव सर्वलोकेषु यशसाऽप्रतिमः सदा’ (हरि० १।२६।३)। अप्रतिमोऽनुपमः। चन्द्रप्रतिमः। चन्द्रोपमः। प्रतिमशब्द उत्तरपदस्थः स्वसदृशे वर्तते। ‘वृष्णो वध्रिः प्रतिमानं बुभूषन्’ (ऋ० १।३२।७)। प्रतिमानं तुल्यबलः सपत्नः, अभ्यमित्रीयः। ‘आससाद रणे भोजं प्रतिमानं धनुष्मताम्’ (भा० द्रोण० ११६।३१)। ‘सोऽर्जुनेन हतः कर्णः प्रतिमानं धनुष्मताम्’ (भा० कर्ण० ८।१८)। प्रतिमानं ध्वजभूतः। ‘प्रतिमानेषु कुम्भेषु दन्तवेष्टेषु चापरे’ (भा० कर्ण० २८।३१)। प्रतिमानं गजकुम्भान्तरालम्। अधः कुम्भस्य वाहित्थं प्रतिमानमधोऽस्य यदित्यमरः। मान् {प्रतिमान्} मान् (मान पूजायाम्)। ‘स्विष्ट्याऽभितुष्टानि हि दैवतानि भूतानि वृष्ट्या प्रतिमानयन्ति’ (अवदा० यज्ञजा० ८)। प्रतिमानयन्ति प्रतिपूजयन्ति। मीव् {प्रतिमीव्} मीव् (मीव स्थौल्ये)। ‘पश्चाद्वातं प्रति मीवति’ (तै० सं० २।४।९।१)। प्रतिमीवति क्षीणं करोति, क्रशयति। उपसर्गकृतो धात्वर्थबाधः। मुच् {प्रतिमुच्} मुच् (मुच्लृ मोक्षणे)। ‘अप्रजस्तामस्वगतामवर्तिम्। उग्र ईशानः प्रति मुञ्च तस्मिन्’ (अथर्व० ९।२।३)॥ प्रतिमुञ्च=मुञ्च। प्रतिशब्दो धात्वर्थानुवादी। ‘प्रतिमुञ्चन्ति वत्सान्’ (श० ब्रा० ११।१।४।१)। मुञ्चन्ति विसृजन्तीत्यर्थः। प्रतिरपार्थकः। ‘ये त्वां प्रोत्साहयन्त्येते नैते कृत्याय कर्हिचित्। वैरं परेषां ग्रीवायां प्रतिमोक्ष्यन्ति संयुगे’ (भा० उ० १२५।१३)॥ उक्तोऽर्थः। ‘परेषामस्मदादीनाम्। तत्स्वीकृत्यानुगृह्णातु देवस्तां प्रतिमुच्य वा’ (कथा० ९१।१२)। ‘अद्य ते पुरुषव्याघ्र प्रतिमोक्ष्ये ऋणं तव’ (भा० भीष्म० १०९।२९)। प्रतिमोक्ष्ये मोक्ष्ये विगणयिष्यामि विनेष्ये शोधयिष्यामि। ‘प्रजा रक्षन् परं शक्त्या किल्बिषात्प्रतिमुच्यते’ (मनु० १०।११८)। पापाद्धीयत इत्यर्थः। ‘विश्वा रूपाणि प्रति मुञ्चते कविः’ (ऋ० ५।८१।२, वा० सं० १२।२)। प्रतिमुञ्चते बध्नाति आत्मनि धारयतीति सायणः। प्रतिमुञ्चते प्रतिबध्नाति द्रव्येष्वपहत्य शार्वरं तमः प्रकाशयतीति तूवटः। अस्थाने प्रतिशब्दस्य प्रयोग उवटेन। प्रतिमुञ्चतेर्बन्धनमर्थमुदीर्य प्रकाशनेऽर्थे तात्पर्यवचनं दुर्वचम्। ‘पिशङ्गं द्रापिं प्रति मुञ्चते कविः’ (ऋ० ४।५३।२)। पिङ्गं वासः परिधत्त इत्यर्थः। ‘ब्रह्मज्यस्य प्रति मुञ्च पाशान्’ (अथर्व० १३।३।१)। प्रतिमुञ्च बधान, सिनीहि। ‘वरुणो वरुणपाशैः प्रत्यमुञ्चत्’ (शां० ब्रा० ५।६)। उक्तोऽर्थः। ‘ये रूपाणि प्रतिमुञ्चमाना असुराः सन्तः स्वधया चरन्ति’ (वा० सं० २।३०)। पितृरूपाणि बध्नन्त आत्मनि दधत आतिष्ठन्तीत्यर्थः। ‘त्रिंशत् स्वसार उपयन्ति निष्कृतं समानं केतुं प्रतिमुञ्चमानाः’ (तै० सं० ४।३।११।३)। उक्तोऽर्थः। ‘ज्योतिष्मती प्रति मुञ्चते नभो रात्री देवी’ (तै० सं० ४।३।११।३)। ‘छायासु प्रतिमुक्तशष्पकवलं निद्रायते गोकूलम्’ (मृच्छ० ८।११)। प्रतिमुक्तो मुक्तस्त्यक्तः। ‘गृहीतप्रतिमुक्तस्य… महेन्द्रनाथस्य’ (रघु० ४।४३)। प्रतिमुक्तोऽपरतन्त्रीकृतः। आमुक्तः प्रतिमुक्तश्च पिनद्धश्चापिनद्धवदित्यमरः। ‘भ्रूणहत्याया एवैषा रूपं प्रतिमुच्यास्ते’ (व० ध० सू० ५।८)। प्रतिमुच्य परिगृह्य, आस्थाय। ‘तमेकदा मणिं कण्ठे प्रतिमुच्य महाप्रभम्’ (भा० पु० १०।५६।१३)। प्रतिमुच्य बद्ध्वा, आसज्य। ‘अमुं तुरङ्गं प्रतिमोक्तुमर्हसि’ (रघु० ३।४६)। प्रतिमोक्तुं मोक्तुं विस्रष्टुम्। ‘रक्षोबधान्तो न च मे प्रयासो व्यर्थः स वैरप्रतिमोचनाय’ (रघु० १४।४१)। वैरप्रतिमोचनं वैरनियतिनम्। मुद् {प्रतिमुद्} मुद् (मुद हर्षे)। ‘ओषधयः प्रतिमोदध्वमग्निमेतम्’ (वा० सं० ११।४७)। प्रत्युत्थानादिभिः प्रतिहर्षयताग्निम् इत्याह। मुह् {प्रतिमुह्} मुह् (मुह वैचित्ये)। ‘परनेयोऽग्रणीर्यस्य स मार्गान्प्रतिमुह्यति’ (भा० सभा० ५५।४)। मार्गेष्वाश्रयणीयेषु विमुह्यतीत्यर्थः। प्रतिः कर्मप्रवचनीयो वा स्यात्। मृज् {प्रतिमृज्} मृज् (मृजू शुद्धौ)। ‘विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते…न प्रतिमार्ष्टि’ (आप० श्रौ० २।३।८।५)। प्रतिमार्ष्टि अग्रादारभ्य स्पृशति। मृश् {प्रतिमृश्} मृश् (मृश आमर्शने, आमर्शनं स्पर्शः)। ‘यस्ते गर्भं प्रतिमृशात्’ (अथर्व० ८।६।१८)। प्रतिमृशात् पीडयेत् (यथा जीवो न जायेत)। मोक्ष् {प्रतिमोक्ष्} मोक्ष् (मोक्ष उत्सर्गे मुच्लृ मोक्षणे, जसि मोक्षणे इत्यत्र ज्ञापितः)। ‘न्यायतश्च करादानं स्वयं च प्रतिमोक्षणम्’ (का० नी० सा० १४।५४)। यज् {प्रतियज्} यज् (यज देवपूजासंगतिकरणदानेषु)। ‘आज्येनेतरे प्रतियजन्त आसते’ (श० ब्रा० ४।६।८।१९)। प्रतियजन्तः केनाप्युद्देशेन यजन्तः। ‘अत्र वा दिशः प्रतियजेत्’ (आप० श्रौ० ७।८।२५।१४)। प्रतिदिशं यागं कुर्यादित्यर्थः। यत् {प्रतियत्} यत् (यती प्रयत्ने, यत निकारोपस्कारयोः)। ‘त्वमिमानि रक्षांसि प्रतियतस्व’ (श० ब्रा० ९।२।३।३) प्रतियतस्व रुन्द्धि, प्रतिकुरु, प्रतिविधेहि। ‘कृञः प्रतियत्ने’ (पा० २।३।५३)। ‘उपात् प्रतियत्नवैकृतवाक्याध्याहारेषु च’ (पा० ६।१।१३६)। सतो गुणान्तराधानमाधिक्याय, वृद्धस्य वा तादवस्थ्याय समीहा प्रतियत्नः। ‘सुगन्धितामप्रतियत्नपूर्वां बिभ्रन्ति यत्र प्रमदाय पुंसाम्’ (शिशु० ३।५४)। प्रतियत्नस्तु संस्कार इति वैजयन्तीति मल्लिः। ‘कृत्वा हि सुमहत्कर्म हत्वा भीष्ममुखान्कुरून्। जयः प्राप्तो यशः प्राग्र्यं वैरं च प्रतियातितम्’ (भा० शल्य० ५८।११)॥ प्रतियातितं निर्यातितं शोधितम्। ‘भ्रातॄंस्तान् विपिने त्यक्त्वा वैरमप्रतियात्य च’ (भा० वन० ३७।५५)। अप्रतियात्य अनिर्यात्य। ‘अनिर्विदा या विदधे विधात्रा पृथ्वी पृथिव्याः प्रतियातनेव’ (शिशु० ३।३४)। प्रतियातना प्रतिकृतिः। तथा चामरः पठति–प्रतियातना प्रतिच्छाया प्रतिकृतिरिति। यम् {प्रतियम्} यम् (यम उपरमे)। ‘यया शूर प्रत्यस्मभ्यं यंसि त्मनमूर्जं न विश्वध क्षरध्यै’ (ऋ० १।६३।८)। प्रतियंसि प्रतियच्छसि, प्रयच्छसि। या {प्रतिया} या (या प्रापणे, प्रापणमिह गतिः)। ‘उभा यातं प्रति हव्यानि वीतये।’ (ऋ० ८।९०।७)। प्रतियातम् इतोऽभिमुखमेतम्। ‘भानावस्तं प्रतियाते महीध्रम्’ (भा० ५।७२१६)। अस्ताचलमुपेते सति। ‘वेगेनापततस्तांस्तु प्रभिन्नानिव वारणान्। पाण्डुपुत्रौ महेष्वासौ प्रतियातावरिन्दमौ’ (भा० आदि० १८९।१४)॥ प्रतियानमिह युयुत्सयाऽभिमुखं गमनम्। ‘गयं नृपः कः प्रतियाति कर्मभिः’ (भा० पु० ५।१५।९)। को नृपो गयेन राज्ञा साम्यमुपैतुमर्हतीत्याह भागवतकारः। ‘प्रतियानं साम्यप्राप्तिरिति तस्यैककस्योत्प्रेक्षा। या माऽभजन् दुर्जरगेहशृङ्खलाः संवृश्च्य तद्वः प्रतियातु साधुना’ (भा० पु० १०।३२।२२)। तच्छब्दस्तृतीये चरणे पठितं स्वसाधुकृत्यमित्येतत् प्रत्यवमृशति। ततः साधु कर्म युष्माकं साधुत्वेनैव शक्यं निर्यातयितुं न मत्कृतेन यत्नेनेति कवेराशयः कथंचिदुन्नेयो भवति। याच् {प्रतियाच्} याच् (टुयाचृ याच्ञायाम्)। ‘गोभिस्तु भक्षितं सस्यं यो नरः प्रतियाचते’ (याज्ञ० २।१६१ मिताक्षरायामुद्धृतं नारदवचनम्)। यावन्मे सस्यं तव गोभिर्भक्षितं तावन्मे प्रतिदीयतामित्यभियुक्त इत्यर्थः। यु {प्रतियु} यु (यु मिश्रणामिश्रणयोः)। ‘प्राणानेवास्य प्रतीचः प्रति यौति’ (तै० सं० ३।४।८।५)। प्रतियौति नियच्छति प्रतिरुणद्धि। प्रातिकूल्येन प्रवर्तयतीति तु भट्टभास्करः। ‘विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते नोद्यौति न प्रयौति न प्रतियौति’ (आप० श्रौ० २।३।८।५)। न प्रतियौति न पश्चात्सारयतीति धर्तस्वामिभाष्यम्। न प्रतिचीनं हरतीति रुद्रदत्तः। सोऽयं शब्दभेदो नार्थभेदः। ‘प्रतियुतो वरुणस्य पाशः’ (तै० सं० १।४।४५।३)। प्रतियुतः प्रत्येकं पृथक् कृत इति भट्टभास्करः। तै० ब्रा० २।६।६।४ इत्यत्रापौदं श्रूयते। तत्र प्रतियुतस्त्यत इति सायणः। युज् {प्रतियुज्} युज् (युजिर् योगे)। ‘परि ष्वजध्वं दश कक्ष्याभिरुभे धुरौ प्रति वह्निं युनक्त (ऋ० १०।१०१।१०)। प्रतियुनक्त=प्रतियुङ्क्त बध्नीत। ‘ये मदर्थे हताः शूरास्तेषां कृतमनुस्मरन्। ऋणं तत्प्रतियुञ्जानो न राज्ये मन आदधे’ (भा० शल्य० ५।४४)॥ ऋणनिर्यातनं चिन्तयन्नित्यर्थः। ऋणस्य दाता प्रयोक्तोच्यते। ऋणदानं च प्रयोगः। तस्य प्रत्यर्पणं प्रतियोगः। ‘दहत्यशेषं प्रतियोगिगर्वम्’ (विक्रम० १।११७)। प्रतियोगी परिपन्थी, शत्रुः। रागप्रतियोगी विरागः। विरोधीत्यर्थः। प्रतियोगिन दृष्ट्वा प्रतियोगी निवर्तते। प्रतियोगिनं सत्प्रतिपक्षम्। तन्मात्रप्रतियोगिकम्। विद्यमानवस्तुमात्रनिरूपितम् इत्यर्थः। यस्याभावः स प्रतियोगी। युध् {प्रतियुध्} युध् (युध सम्प्रहारे)। ‘तांश्च स प्रतियुध्यन्वै युद्धे राजा प्रवासितः’ (रा० १।७०।२९)। प्रतियुध्यन् प्रतिपक्षतया युध्यन् (युध्यमानः) इति तिलकः। प्रतिशब्दस्य सार्थकतामन्विष्यन्नेवमाह तिलककारः। अहं तु मन्ये प्रतिरुपसर्गः केवलं सकर्मकतामापादयति धातोरर्थे तु नान्तरं करोति। तथा चोदाहृतिभिर्वक्ष्यमाणाभिर्व्यक्तं भविष्यति। ‘विप्ररूपं विधायेदं मन्ये मां प्रतियुध्यसे’ (भा० आदि० १९०।२८)। ‘प्रतियोद्धुं न शक्यो हि मानुषैरिह संयुगे’ (भा० अनु० १४८।३१)। ‘कथं भीष्ममहं संख्ये द्रोणं च मधुसूदन। इषुभिः प्रतियोत्स्यामि’ (गीता २।४)। केवलो युधिरकर्मकः। आह च वृत्तिकारः– युधिरकर्मकः, अन्तर्भावितण्यर्थः सकर्मको भवति। (पा० ३।२।९५ सूत्रे)। प्रतिपक्षभावस्त्वन्तरेणापि प्रतिशब्दं गम्यत एव। ‘…धृष्टकेतुं च चेदिपम्। मांसशोणितभृन्मर्त्यः प्रतियुध्येत को युधि’ (भा० उ० ८०।१३)॥ प्रतियुध्येत (तेन) सङ्ग्रामयेत। सोपसर्गको युधिः सकर्मकः। रक्ष् {प्रतिरक्ष्} रक्ष् (रक्ष पालने)। ‘विश्वा आशाः प्रति रक्षन्त्वेते’ (अथर्व० १०।८।३६)। ‘अग्नेरनीकमप आविवेशापांनपात् प्रतिरक्षन्नसुर्यम्’ (वा० सं० ८।२४)। असूर्यमसुरस्य मायादिकं प्रतिरक्षन् निवर्तयन्। आत्मानं रक्षन्निति तु शब्दार्थः। रञ्ज् {प्रतिरञ्ज्} रञ्ज् (रञ्ज रागे)। ‘व्यवहारेष्वसाध्यानां लोके वा प्रतिरज्यताम्’ (प्रतिज्ञा० ३।३)। रभ् {प्रतिरभ्} रभ् (रभ राभस्ये)। ‘सर्वेणापररात्रेण विरम्य प्रत्यारम्भो न विद्यते’ (कौ० सू० १४१।४१)। प्रत्यारम्भः पुनरारम्भः। ‘नह प्रत्यारम्भे’ (पा० ८।१।३१)। चोदितस्यावधीरणे उपालिप्सया प्रतिषेधयुक्तः प्रत्यारम्भः क्रियते–नह भोक्ष्यसे इति वृत्तिः। निषेधयुक्त आरम्भः प्रत्यारम्भ इति सिद्धान्तकौमुद्यां दीक्षितः। रम् {प्रतिरम्} रम् (रमु क्रीडायाम्)। ‘रामो हि सर्वलोकस्य हिते प्रतिरतः सदा’ (रा० ६।१०४।३७)। प्रतिरतो निरतः, सहर्षं प्रवृत्तः। रस् {प्रतिरस्} रस् (रस शब्दे)। ‘केनास्मत्सिंहनादप्रतिरसितसखो दुन्दुभिर्वादितोऽयम्’ (वेणी० १।२२)। प्रतिरसितं प्रतिश्रुत् प्रतिशब्दः प्रतिध्वनिः। राज् {प्रतिराज्} राज् (राजृ दीप्तौ)। ‘अनूपोपवनैः कान्तैः कान्ता (कान्त्या) जनमनोहरा। सतारका द्यौरिव सा द्वारका प्रत्यराजत’ (हरि० २।५८।५२)॥ प्रत्यराजत अशोभताऽऽत्मना। राध् {प्रतिराध्} राध् (राध साध संसिद्धौ)। ‘प्रतिरित्सामि जिहिंसिषामि।’ (पा० ७।४।५४) इत्यत्र सनि राधो हिंसायामच इस् वक्तव्य इति वार्तिकम्। प्रतिशब्दो हिंसार्थस्य द्योतकः। ‘तस्य ह प्रतिराद्धस्य त्रेधा साधुकृत्या विनश्यति’ (जै० ब्रा० १।४६)। प्रतिराद्धो हिंसितः क्षतः। ‘राधो हिंसायाम्’ (६।४।१२३) इत्यत्र राधेर्हिंसार्थः स्वीकृतः। ‘द्रव्यापचये त्र्यवरं प्रतिराद्धः’ (गौ० ध० ३।४।८)। प्रतिराद्वोऽभियुक्तः। ‘प्रतिराधेन वै देवा असुरान् प्रतिराध्य’ (ऐ० ब्रा० ६।३३) प्रतिराध्य प्रतिकूलमाचर्य, अभिभूय। रु {प्रतिरु} रु (रु शब्दे)। ‘एकरुते न शुभं यदि वा स्यादेकरुते प्रतिरौति चिरेण’ (व० बृ० सं० ८८।३७)। प्रतिरौति प्रतिरवं करोति। ‘अन्यप्रतिरुता याम्या सोद्बन्धमृतशंसिनी’ (व० बृ० सं० ९०।७)। अन्यया शिवया कृतं रवमनुकृत्य कृतरवा। रुध् {प्रतिरुध्} रुध् (रुधिर् आवरणे)। ‘यज्ञश्चेत्प्रतिरुद्ध… स्यादेकेनाङ्गेन यज्वनः’ (मनु० ११।११)। प्रतिरुद्धोऽसम्पन्नोऽसम्पूर्णः। ‘…भ्रातरं पूर्वजं हि यः। अश्मभिः प्रत्यरौत्सीत्…बिले’ (रा० ४।५५।३)॥ प्रत्यरौत्सीत्=अप्यघात्। रुह् {प्रतिरुह्} रुह् (रुह बीजजन्मनि)। ‘छिन्नस्य यदि वृक्षस्य न मूलं प्रतिरोहति’ (भा० शां० ६८९६)। ‘उत्खातप्रतिरोपिताः’ (कलमाः) (रघु० ४।३७)। प्रतिरोपिताः पुना रोपिता रोहिताः। लभ् {प्रतिलभ्} लभ् (डुलभष् प्राप्तौ)। ‘इन्द्रात् प्रवृत्तिम्’ (रा० ३।६३।२९)। प्रतिलभ्य=उपलभ्य, ज्ञात्वा। ‘प्रतिलभ्य च धर्मात्मा शिष्यं धर्मपरायणम्। वरेण छन्दयामास’ (भा० अनु० ४१।३४)। प्रतिलभ्य अनुभूय, अवेत्य, विज्ञाय। ‘पितरि च सुरपुरमुपगते स्वं राज्यं प्रतिलेभे’ (अवदा० सुत० जा०)। प्रतिलेभे=पुनर्लेभे। लिख् {प्रतिलिख्} लिख् (लिख अक्षरविन्यासे)। ‘इदमिदानीमनेन प्रतिलिखितम्’ (माल० १)। प्रत्युत्तरं लिखितम्। ली {प्रतिली} ली (लीङ् श्लेषणे)। ‘प्रतिलीनस्तदहरासीत्’ (शां० गृ० ३।१।१२)। वच् {प्रतिवच्} वच् (वच व्यक्तायां वाचि)। ‘स तथेत्युक्त्वा प्रत्युक्तः पुनराजगाम’ (ऐ० ब्रा० ६।३४)। प्रत्युक्त आगच्छेतीरित इति षड्गुरुशिष्यः। उक्त प्रतिवचनं प्राप्त इति सायणः। ‘न चास्मि प्रतिवक्तव्यः सीतां प्रति कथं चन’ (रा० ७।४५।१९)। प्रतिवक्तव्यो निषेद्धव्यः। वद् {प्रतिवद्} वद् (वद व्यक्तायां वाचि)। ‘राज्ञा च प्रत्यवादि सः’ (कुम्भकर्णः) (भट्टि० १५।९)। प्रत्यवादि प्रतिवचनमुक्तः। ‘स चापि तत् प्रत्यवदद्यथोक्तम्’ (कठोप० १।१५)। कथितमनुकथितवान्, अन्ववदत्, प्रत्युवचारयत्। ‘किंचित् किंचित्प्रतिवदंस्तूष्णीमासं मुहुर्मुहुः’ (भा० उ० १३६।१४)। विरोधिवचनं ब्रुवन् इत्यर्थः। ‘इति प्रत्युदिता याम्या दूताः’ (भा० पु० ६।२।२१)। प्रत्युदिताः प्रतिसन्दिष्टाः। ‘अप्रतिवादिनी हास्य गृहेषु पत्नी भवति’ (ऐ० ब्रा० ३।२४)। अप्रतिवादिनी=अप्रतिकूलवादिनी। वप् {प्रतिवप्} वप् (डुवप बीजसन्ताने)। ‘तान्येव तेन प्रत्युप्यन्ते’ (तै० ब्रा० १।२।६।५)। स्थाप्यन्त इत्यर्थः। ‘…मौलिमन्तर्गतस्रजम्। प्रत्यूपुः पद्मरागेण प्रभामण्डलशोभिना’ (रघु० १७।२३)। प्रत्यूपुः कृतप्रतिवापं चक्रुः। पद्मरागखचितं व्यदधुः। ‘भस्मना शुनः पदं प्रतिवपेत्’ (आश्व० श्रौ० ३।१०।१४)। प्रतिवपेत् अवकिरेत् आकिरेत्, आच्छादयेत्। ‘मुकुटप्रत्युप्तमुक्ताकण…बृहद्बाहुः’ (राज० ३।५२९)। मुकुटे प्रत्युप्ता लग्ना मुक्ताकणाः। ‘दुर्जारभर्तुरङ्गेषु प्रत्युप्तामिव वल्लभाम्’ (अपश्यत्) (राज० ३।५०७)। प्रत्युप्ताम् दृढमासक्तां सुष्ठु श्लिष्टाम्। ‘प्रत्युप्तस्येव दयिते तृष्णादीर्घस्य चक्षुषः’ (उत्तर० ३।४६)। प्रत्युप्तं खचितं बलवद् बद्धम्। ‘यथा तिरश्चीनमलातशल्यं प्रत्युप्तमन्तः’ (उत्तर० ३।३५)। अन्तः प्रत्युप्तमन्तर्निखातम्। प्रतीवापः क्वथिते क्षीरादौ तक्रादेर्विक्षेपः, आतञ्चनम्। वस् {प्रतिवस्} वस् (वस निवासे)। ‘समुद्रकुक्षिमाश्रित्य प्रतिवसन्त्युत’ (भा० वन० १२०।६३)। आवसथं कृत्वा तिष्ठन्ति। ‘देवानामुपरिष्टाच्च गावः प्रतिवसन्ति वै’ (भा० अनु० ८१।४)। वस् {प्रतिवस्} वस् (वस आच्छादने)। ‘यस्त्वां राजन्मया सार्धमजिनैः प्रतिवासितम्’ (भा० वन० २७।४)। प्रतिवासितं संवीतम्। ‘यन्नः प्रव्राजयेः सौम्य अजिनैः प्रतिवासितान्’ (भा० उ० ३१।१५)। प्रतिशब्दो धात्वर्थानुवादी। वह् {प्रतिवह्} वह् (वह प्रापणे)। ‘इमाः सर्वाः प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः’ (छां० उ० ८।३।२)। प्रत्यूढा विपरीतं नीताः। ‘प्रत्यूढं जन्यंभयम्’ (भा० श्रौ० ६।१०।१२)। प्रत्यूढमपनीतम्। ‘तं यजमानस्य दक्षिण ऊरौ प्रत्युह्य’ (श० ब्रा० ३।३।३।१०)। विद् {प्रतिविद्} विद् (विद ज्ञाने)। ‘प्रति त्वा पर्वतिर्वेत्तु’ (तै० सं० १।१।६।१)। प्रतिवेत्तु अनुजानातु मातेव दुहितरमुत्सङ्गस्थाम् इति भट्टभास्करः। ‘प्रति त्वादितिर्वेत्तु’ (वा० सं० १।१४)। प्रतिवेत्तु प्रतिगृह्य मदीयेयं त्वगिति जानातु इति महीधरः। जानातु अभिजानातु प्रत्यभिजानातु परिचिनोत्वित्यनर्थान्तरम्। ‘ततोऽहं ज्वलमानं (=ज्वलत्) पायसं प्रत्यवेदयम्’ (भा० अनु० १५९।२४) प्रत्यवेदयं न्यवेदयम्। ‘सुखं पृष्ट्वा प्रतिवेद्यात्मसंस्थाम्’ (भा० उ० ३८।२)। प्रतिवेद्य निवेद्य उपवर्ण्य। ‘गन्धप्रतिवेदी च रूपरसाद्यनुमिनोति’ (३।१।३ न्यायभाष्ये)। प्रतिवेदनमुपलम्भो ज्ञानम्। विद् {प्रतिविद्} विद् (विद्लृ लाभे)। ‘स देवेषु न प्रत्यविन्दत्’ (ऐ० ब्रा० ४।५)। स इन्द्रोऽपरं स्वातिरिक्तं शूरं नाप्नोदित्याह। ‘पञ्चालराजस्तु विषण्णरूपस्तान् पाण्डवानप्रतिविन्दमानः’ (भा० आदि० १९२।१४) अप्रतिविन्दमानोऽप्रतिलभमानः। अजानान इति तात्पर्यार्थः। विध् {प्रतिविध्} विध् (विध परिचर्यायां छान्दसः)। ‘प्रति वां सूर उदित विधेम नमोभिर्मित्रावरुणोत हव्यैः’ (ऋ० ७।६३।५)। प्रतिविधेम सपर्येम वरिवस्येम। विश् {प्रतिविश्} विश् (विश प्रवेशने)। ‘स्फुरतां प्रतिविष्टानामश्वानां शीघ्रगामिनाम्’ (भा० शल्य० २३।७४)। प्रतिविष्टानां प्रतिनिविष्टानाम्। ‘तद् दक्षिणतः प्रतिवेशतः केशवात् पुरुषात्सीसेन परिस्रुतं क्रीणाति’ (श० ब्रा० ५।१।२।१४)। प्रतिवेशः संनिहितं गृहमुच्यते। तद्वासी च लोके प्रतिवेशीति भण्यते। ‘प्रतिवेशोऽसि प्र मा भाहि प्र मा पद्यस्व’ (तै० उ० १।४।३)। प्रतिवेशः श्रमापनयनस्थानमासन्नगृहम्। ‘क्षेत्रस्य पतिं प्रतिवेशमीमहे’ (ऋ० १०।६६।१३)। प्रतिवेशः सदेशवर्ती, निकटे वसन्। ‘मा ते अग्ने प्रतिवेशा रिषाम’ (अथर्व० ३।१५।८, १९।५।५)। प्रतिशब्दः सान्निध्यवाची। प्रतिवेशाः परिचरणादिना त्वत्प्रत्यासन्नाः। ‘हतासो अस्य वेशसो हतासः प्रतिवेशसः’ (अथर्व० ४।२३।१२)। प्रतिवेशसः प्रतिवेशाः। प्रतिवेशिनः। ‘प्रतिवेशात् पत्न्यश्नाति’ (भा० श्रौ० १३।१६)। ‘दक्षिणाग्नौ पत्न्याः प्रतिवेशमोदनं पचति’ (आप० श्रौ० ८।१०।१०)। प्रतिवेशं प्रातिस्विकम्। वृत् {प्रतिवृत्} वृत् (वृतु वर्तने)। ‘अयं स्राक्त्यो मणिः प्रतीवर्तः’ (अथर्व० ८।५।४)। प्रतीवर्तः प्रतिकूलं प्रतिमुखं वर्तयत्यनेन। वृष् {प्रतिवृष्} वृष् (वृषु सेचने)। ‘शरौघेण प्रत्यवर्षं गुरुं तम्’ (भा० उ० ७२१५)। प्रत्यवर्षमभ्यवर्षमभ्यषिञ्चम्। व्यध् {प्रतिव्यध्} व्यध् (व्यध ताडने)। ‘प्रत्यविध्यदमेयात्मा किरीटी भरतर्षभ’ (भा० भीष्म० ५२।२९)। ‘स तु बाणैः शितैस्तूर्णं प्रत्यविध्यत मारिष’ (भा० द्रोण० ४७।१४)। प्रत्यविध्यत् परैर्विद्धः सन्नविध्यदित्यर्थः। ‘अप्रतिविद्धस्यात्ययः सपादः सप्तविंशतिपणः’ (कौ० अ० २।१९।४१)। अप्रतिविद्धोऽमुद्रितः। अत्ययो दण्डः। शंस् {प्रतिशंस्} शंस् (शंसु स्तुतौ)। ‘कथं नु भगवः शस्तं कथमप्रतिशस्तमिति’ (श० ११।५।५।१०)। अप्रतिशस्तम् अप्रतिषिद्धम्। शक् {प्रतिशक्} शक् (शक्लृ शक्तौ)। ‘पाण्डवाश्चान्वपद्यन्त प्रतिशेकुर्न सैन्धवम्’ (भा० द्रोण० ४३।१८)। न प्रतिशेकुः प्रतिरोद्धुं नाशक्नुवन्नित्यर्थः। शास् {प्रतिशास्} शास् (शासु अनुशिष्टौ)। ‘कृतवानप्रतिशासनं जगत्’ (रघु० ८।२७)। (सोऽजः) जगदनन्यशासनमकरोत्, एकातपत्रं जगतः प्रभुत्वमध्यगमदित्यर्थः। शी {प्रतिशी} शी (शीङ् स्वप्ने)। ‘प्रतिशिष्ये जलनिधिं विधिवत्कुशसंस्तरे’ (भा० वन० २८३।३२)। अरिरात्सयोपोषितः सन्वारांनिधेरभिमुखे शयिष्ये यावत्प्रसादमित्याह। ‘अनया किलास्मै प्रतिशयिताय स्वप्ने समादिष्टम्’ (दशकु०)। उक्तोऽर्थः। ‘सर्वस्य प्रतिशीवरी भूमिस्त्वोपस्थ आधित’ (तै० सं० १।४।४०)। प्रतिशीवरी अभिमुखशायिनीति सायणः। प्रतिशीवरी प्रत्येकं सुखेन शयनाधिकरणभूता। शेतेरौणादिकः क्वरच् इति भट्टभास्करः। ‘मा हिंसीस्तत्र नो भूमे सर्वस्य प्रतिशीवरि’ (अथर्व० १२।१।३४)। शृ {प्रतिशृ} शृ (शृञ् हिंसायाम्)। ‘अप्रतिशराय’ (ऐ० ब्रा० १।२६)। अप्रतिघातायेत्यर्थः। श्यै {प्रतिश्यै} श्यै (श्यैङ् गतौ)। ‘सन्धारणं मूत्रपुरीषयोश्च सद्यः प्रतिश्यायनिदानमुक्तम्’ (सुश्रुत० उत्तर० २४।२)। वातं प्रति अभिमुखं श्यायो गमनं कफादीनां यत्र स प्रतिश्याय इति जह्लणः। प्रतिशीनः साभिष्यन्दः, सप्रवाहः। श्रि {प्रतिश्रि} श्रि (श्रिञ् सेवायाम्)। ‘ब्राह्मण्या जीवपत्न्या जीवप्रजाया अगार एतां रात्रिं प्रतिश्रयेत्’ (आश्व० गृ० १।५।२१)। प्रतिश्रयो नाम परकीयगृहे वास इति हरदत्तः। जीवः पतिर्यस्याः सा जीवपत्नी। तं च सर्वासु वेलासु भक्ष्यभोज्यप्रतिश्रयैः। ‘पूजयामास सा कन्या…’ (भा० वन० ३०५।३)। प्रतिश्रयैराश्रयैः शय्यासनाद्यैः। ‘प्रतिश्रयं च वासार्थम्’ (भा० शां० १६८।३२)। प्रतिश्रयो गृहं शरणम्। ‘चण्डालश्वपचानां तु बहिर्ग्रामात्प्रतिश्रयः’ (मनु १०।५१)। प्रतिश्रयो वसतिः। ‘येषां चान्नानि भुञ्जीत यत्र च स्यात्प्रतिश्रयः’ (भा० वन० ३।११४७२)। प्रतिश्रय आश्रयो वासः। ‘यत्रसायंप्रतिश्रयाः’ (तै० १३।३०)। ‘नष्टदारधनः सोयं नाट्याचार्येप्रतिश्रयः’ (कथा० ५२।२९५)। अप्रतिश्रयोऽनिकेतः। ‘सार्थिकानामेकप्रतिश्रय उषितानां प्रातरुत्थाय प्रतिष्ठमानानां न कश्चित् परस्परं सम्बन्धः’ (भाष्ये)। प्रतिश्रय आवसथः, आवासः। प्रवासिनामाश्रयः। ‘भूदीपाश्चान्नवस्त्राम्भस्तिलसर्पिः प्रतिश्रयान्’ (याज्ञ० १।२१०)। उक्तोऽर्थः। ‘प्रतिश्रयं प्राप्य समीक्ष्य शून्यम्’ (रा० ३।५८।१९)। प्रतिश्रयमाश्रमपदम्। स्वाश्रमसमीपदेशमिति तु कतकः। ‘प्रतिश्रयार्थी तद्वेश्म ब्राह्मणस्य जगाम ह’ (भा० आदि० १६५।३)। प्रतिश्रयार्थी वासार्थी। ‘मा त्वविज्ञातशीलाय कश्चिद् दद्यात् प्रतिश्रयम्’ (तन्त्रा० १।६।८५)। प्रतिश्रय आश्रयः। स्यात्सभायां प्रतिश्रय इत्यमरः। आस्पदेपीति स्वामी। ‘कथं समुद्रः पूर्णश्च भगीरथप्रतिश्रयात्’ (भा० ३।८८२८)। प्रतिश्रयः साहायकम्। प्रतिश्रितं प्रविष्टम् इति क्षीरस्वामी। ‘प्रतिश्रयप्रदानाच्च’ (भा० अनु० ६६।२९)। प्रतिश्रयो गृहनिर्माणार्था भूमिः, वास्तुरित्यर्थः। ‘भवांश्चाप्यार्जवपरः पूर्वं कृत्वा प्रतिश्रयम्। राजवृत्तं न लभते…’ (भा० अनु० १४८।३७)॥ प्रतिश्रयं साहाय्यम्। श्रु {प्रतिश्रु} श्रु (श्रु श्रवणे)। ‘स यामनि प्रति श्रुधि’ (ऋ० १।२५।२०)। ‘प्रति घोराणां… मरुतां शृण्व आयतामुपब्दिः’ (ऋ० १।१६९।७)। श्रवणमेवार्थः। प्रतिशब्दो धात्वर्थानुवादी। ‘चतुष्कृत्वोऽह्वयत। अग्निर्वायुरादित्यश्चन्द्रमाः। ते प्रत्यशृण्वन्’ (तै० ब्रा० २।३।६।१-२)। अशृण्वन्नित्येवार्थः। ‘तस्मै ह स्मामन्त्र्यमाणो न प्रतिशृणोति’ (श० ब्रा० १।४।१।१०)। न प्रतिशृणोति न प्रतिवक्ति। ‘अथ हैनमृषभोऽभ्युवाद सत्यकाम३ इति भगव इति ह प्रतिशुश्राव’ (छां० उ० ४।५।१)। प्रतिशुश्राव प्रत्युवाच। ‘तस्मै दशमं हूतः प्रत्यशृणोत्’ (तै० ब्र० २।३।११।१)। भोः इत्युत्तरं दत्तवान्। दशमं दशमे पर्याये। ‘न मे स्वर्गो बहुमतः संमानश्च सुरर्षभैः। त्वया राम विहीनस्य सत्यं प्रतिशृणोमि ते’ (रा० ६।११९।१३)॥ सत्यं ते ब्रवीमीत्याह। ‘प्रत्याङ्भ्यां श्रुवः पूर्वस्य कर्ता’ (पा० १।४।४०)। विप्राय गां प्रतिशृणोति दास्यामीति प्रतिजानीते इति वृत्तिः। स तत् कर्म प्रतिशुश्राव दुष्करम्। प्रतिज्ञातवानित्यर्थः। ‘ते छात्राः परमम् इति तत्तस्य वचनमयुक्तमपि युक्तमिव प्रत्यश्रौषुः’ (अवदा० जा० १२)। ** प्रत्यश्रौषुः स्वीचक्रुः प्रतिपेदिरे।** ‘अनिर्दिश्य मया भिक्षा ब्राह्मणस्य प्रतिश्रुता’ (हरि० १।३०।२४)। उक्तोऽर्थः। ‘स तद्वचः प्रतिश्रुत्य वाक्यमाह विहङ्गमः’ (भा० शां० १४६।१५)। प्रतिश्रुत्य श्रुत्वा। ‘तथा स्त्रीषु प्रतिश्रुत्य पौरुषं पुरुषेषु च। कत्थमानोऽभिनिर्याय किमर्थं न युयुत्ससे’ (भा० वि० ३९।२२)॥ प्रतिश्रुत्य प्रतिज्ञाय सशपथं प्रज्ञाप्य। ‘अपसृत्याप्रतिश्रुत्य प्रजासंहरणं तदा’ (भा० शां० २५८।१५)। ‘अप्रतिश्रुत्यानङ्गीकृत्याऽनभ्युपेत्याऽननुमत्य। तस्यै प्रतिश्रुत्य रघुप्रवीरस्तदीप्सितम्…’ (रघु० १४।२९)। उक्तोऽर्थः। ‘प्रतिश्रवणे च’ (पा० ८।२।९९)। प्रतिश्रवणमभ्युपगमः प्रतिज्ञानम्, श्रवणाभिमुख्यं चेति वृत्तिः। नित्यः शब्दो भवितुमर्हति। देवदत्त भोः किमात्थ इति च तत्र प्रतिश्रवण उदाहरणम्। ‘प्रतिश्रवणसंभाषे शयानो न समाचरेत्’ (मनु० २।१९६)। प्रतिश्रवणमाज्ञाङ्गीकरणम्। ‘प्रतिश्रवणपूर्वाणि नक्षत्राणि चकार सः’ (विश्वामित्रः) (भा० आदि० ७१।३४) ‘श्रोत्रे द्वे प्रतिश्रवणे द्वे। तस्मात्पुरुषः सर्वा दिशः शृणोति’ (षड्विंश० ७।१।२)। प्रतिश्रवणं श्रोत्रैकदेशविशेषः स्यात्। ‘स्त्री चाप्रतिश्राविणी पतिकृतमृणम्’ (अग्राह्या) (कौ० अ० ३।११।२३)। अप्रतिश्राविणी अनङ्गीकारिणी। ‘प्रतिश्रुत्याऽभिनादिता’ (वाचः) (हरि० ४५८२)। प्रतिश्रुतिः प्रतिश्रुत् प्रतिध्वानः। स्त्री प्रतिश्रुत् प्रतिध्वान इत्यमरश्च। प्रति प्रथमं शब्दं लक्ष्यीकृत्य श्रूयत इति प्रतिश्रुत्। क्विप्। स्वामी त्वाह–प्रतीपं श्रूयत इति प्रतिश्रुत्। ‘मनुष्यसम्भवा वाचो विधर्मिण्यः प्रतिश्रुताः’ (भा० वन० ३।३।६)। प्रतिश्रुता अभ्युपेताः प्रतिपन्नाः। तत्र विवादो नेत्यर्थः। विधर्मिण्यो विरुद्धस्वभावाः, विप्लुतार्थाः। अनृता इत्यर्थः। ष्ठिव् {प्रतिष्ठिव्} ष्ठिव् (ष्ठिवु निरसने)। ‘यो ब्राह्मणं प्रत्यष्ठीवन्’ (अथर्व० ५।१९।३)। उपरि निष्ठीवन्नित्यर्थः। सच् {प्रतिसच्} सच् (षच सेचने सेवने च)। ‘इत्थं वा इमे ऽस्मानमुष्मिल्ँलोकेऽसचन्त तान्वयमिहो इति प्रतिसचामहा इति’ (श० ब्रा० ११।६।१।५)। प्रतिसचामहै विनिमयेन व्यवहरामहै। सद् {प्रतिसद्} सद् (षद्लृ विशरणगत्यवसादनेषु)। ‘उद्वेपते ते हृदयं मनस्तु प्रतिसीदति’ (भा० उ० ७५।१८)। प्रतिसीदति सीदतीत्येकोऽर्थः प्रतिभाति। भारतभावदीपकारस्त्वत्र जोषमास्ते। सिच् {प्रतिषिच्} सिच् (षिच क्षरणे)। ‘प्रतिषिक्ता अरातयः’ (आप० श्रौ० ७।२०।२)। ‘अप्रतिषेक्यं स्यात् तेजस्कामस्य’ (आप० श्रौ० ६।२।६।४)। उपरिष्टादब्बिन्दुप्रक्षेपः प्रतिषेक इति रुद्रदत्तः। सिध् {प्रतिषिध्} सिध् (षिध गत्याम्, षिधू शास्त्रे माङ्गल्ये च)। ‘प्रतिषेधन्ति राजानो लुब्धा मृगमिवेषुभिः’ (भा० शां० २८।९)। प्रतिषेधन्ति निरुन्धन्ति। निघ्नन्तीत्यर्थः। ‘इति शत्रुषु चेन्द्रियेषु च प्रतिषिद्धप्रसरेषु जाग्रतौ’ (रघु० ८।२३)। वारितप्रगतिष्वित्यर्थः। ‘प्रतिषेधत्सु चाधर्मान् हितं चोपदिशत्स्वपि’ (मनु० २।२०६)। अधर्मान्प्रतिषेधत्सु मा स्मा करोरित्येवं शासत्सु। ‘विश्वेदग्निः प्रति रक्षांसि सेधति’ (ऋ० ८।२३।१३)। दूरमुत्सारयतीत्यर्थः। सृ {प्रतिसृ} सृ (सृ गतौ)। ‘दैत्यः प्रत्यसरद् देवं मत्तो मत्तमिव द्विपम्’ (हरि०)। प्रत्यसरद् उपाद्रवत्, अवास्कन्दत्। ‘कनकवलयं स्रस्तं स्रस्तं मया प्रतिसार्यते’ (शा० ३।१२)। प्रतिसार्यते प्रतीपं नीयते। ऊर्ध्वं ह्रियत इत्यर्थः। ‘शिलैलानतसिन्धूत्थैः सक्षौद्रैः प्रतिसारयेत्’ (सुश्रुत० उत्तर० १४।४)। ‘ततोऽग्निना वा प्रतिसारयेत्’ (तां दोषोपहतां बलिम्) (सुश्रुत० उत्तर० १६।७)। प्रतिसारयेत्=अवघर्षयेत्। दीपयेत्। ‘पथ्याफलेन प्रतिसारयेत्तु’ (सुश्रुत० उत्तर० १६।४)। उक्तोऽर्थः। ‘क्षौद्रायुतैश्च कटुभिः प्रतिसारयेत्तु’ (सुश्रुत० उत्तर० १९।९)। उक्तोऽर्थः। ‘तयोरपाङ्गप्रतिसारितानि… विलोचनानि’ (रघु० ७।२३)। प्रतिसारितानि आततानि। ‘श्लक्ष्णपिष्टैः समाक्षीकैः प्रतिसार्योष्णवारिणा। प्रक्षाल्य…।’ (सुश्रुत० उत्तर० १३।२)। प्रतिसार्य=श्रवघृष्य। ‘अयं प्रतिसरो मणिर्वीरो वीराय बध्यते’ (अथर्व० ८।५।१)। प्रतिसरति पराङ्मुखं निवर्तत आभिचारिकं कर्मानेनेति प्रतिसरो रक्षासूत्रम्। ‘प्रत्यगेनान् प्रतिसरेण हन्मि’ (अथर्व० ४।४०।१)। इह प्रतिसरो रक्षाकर्माह। ‘प्रतीचीः कृत्याः प्रतिसरैरजन्तु’ (अथर्व० ८।५।५)। ‘प्रीत्या प्रतिसरा विधेयाऽस्मि ते’ (हर्ष० १)। प्रतिसराऽनुकूला। ‘दन्तमांसौष्ठजिह्वानां प्रधानं प्रतिसारणम्’ (का० सं० खिल सूति० श्लो० १६०)। प्रतिसारणमवघर्षणम्। ‘सा ते समृद्धिर्यैरात्ता चपला प्रतिसारिणी’ (भा० वन० ५१।२७)। प्रतिसारिणी प्रतीपसारिणी, नीचानुगामिनी। स्कु {प्रतिस्कु} स्कु (स्कुञ् आप्रवणे)। ‘स नो वृषन्नमुं चरुं सत्रादावन्नपा वृधि। अस्मभ्यमप्रतिष्कुतः’ (ऋ० १।७।६)। ‘अप्रतिष्कुतः=अप्रतिस्खलितः’ (नि० ६।१६।७)। ‘ईशानो अप्रतिष्कुतः’ (अथर्व० २०।७०।१४)। उक्तोऽर्थः। स्तम्भ् {प्रतिष्टम्भ्} स्तम्भ् (स्तम्भु रोधने धारणे वा, सौत्रः)। ‘कायस्य रूपे संयमाद् रूपस्य या ग्राह्या शक्तिस्तां प्रतिष्टभ्नाति’ (३।२१ योग-भा०)। प्रतिष्टभ्नाति धारयति। ‘बाहुप्रतिष्टम्भविवृद्धमन्युः’ (रघु० २।३२)॥ प्रतिष्टम्भः प्रतिघातो निश्चेष्टता। ‘प्रतिस्तब्धनिस्तब्धौ’ (पा० ८।३।११४)। प्रतिस्तब्धः स्तब्धः। सर्वत्रोदाहृतिषु प्रतिशब्दो नान्तरमर्थे करोति। ‘अप्रतिष्टब्धः पाणिना’ (आसीत) (आप० ध० १।६।१६)। पाण्यवलम्बनो नासीतेत्यर्थः। पाणिनिस्तु प्रतिस्तब्ध इत्येव रूपमिच्छति। स्तुभ् {प्रतष्टुभ्} स्तुभ् (ष्टुभु स्तम्भे)। ‘स्तोमास्त्वा विचारिणि प्रतिष्टोभन्त्यक्तुभिः’ (तै० सं० २।२।१२।९)। प्रतिष्टोभन्ति प्रत्येकं स्तुवन्ति। स्था {प्रतिष्ठा} स्था (ष्ठा गतिनिवृत्तौ)। ‘स्वर्गे लोके प्रतितिष्ठति’ (के० उ० ४।९)। चिरां स्थितिं लभते। ‘उदेति च यतः सूर्यो यत्र च प्रतितिष्ठति। तत्सर्वं यौवनाश्वस्य मान्धातुः क्षेत्रमुच्यते’ (भा० द्रोण० ६२।११)॥ प्रतितिष्ठति विश्राम्यति, निम्लोचति, अस्तमेति। ‘यावत्सूर्य उदेत्यस्तं यावच्च प्रतितिष्ठति। सर्वं तद्यौवनाश्वस्य मान्धातु: क्षेत्रमुच्यते’ (विष्णु पु० ४।२।६५)॥ अस्तं प्रतितिष्ठतीत्यन्वयः। अस्तं गच्छतीत्यर्थः। शब्दमर्यादया तु नैष लभ्यः। व्यक्तमत्र पाठभ्रंशः। ‘ऊने द्वियोजने गत्वा प्रत्यतिष्ठन्त कौरवाः’ (भा० शल्य० ५।५०)। प्रत्यतिष्ठन्त न्यविशन्त। ‘उक्तवानसि यद्वाक्यं धर्मार्थसहितं हितम्। न तु तन्निकृतिप्रज्ञे कौरव्ये प्रतितिष्ठति’ (भा० उ० १५४।७)॥ न प्रतितिष्ठति न पदं कुरुते, नास्पदं लभते। ‘राज्यं मृत्युभयं त्यक्त्वा प्रत्यतिष्ठन् परान् युधि’ (भा० द्रोण० २५।७)। प्रत्यतिष्ठन् प्रत्यवातिष्ठन्त व्यरुन्धत अयुध्यन्त। ‘तद् यदेषामप्सु प्रविद्धानां प्रत्यतिष्ठत्’ (श० ब्रा० ६।२।१८)। प्रत्यतिष्ठत् न्यषीदत्। ‘सद्योजाताः पशवः प्रतितिष्ठन्ति, संवत्सरे पुरुषाः’ (मै० सं० ४।५।७)। प्रतितिष्ठन्ति चरणबलेन दृढं तिष्ठन्तीत्याह। ‘मधुपर्कं प्रतिग्रहीष्यन्… इति प्रतितिष्ठन् व्रजेत्’ (खा० गृ० ४।४।६)। प्रतितिष्ठन् प्राङ्मुखः तिष्ठन्। ‘यो वाऽप्रतिष्ठितो वज्रमुद्यच्छति’ (श० ब्रा० १।१।१।१८)। प्रतिष्ठितः (सन्) दृढं भूमौ पादावाधायेत्यर्थः। ‘तपसि सर्वं प्रतिष्ठितम्’ (तै० ब्रा० १०।६३।१)। प्रतिष्ठितं प्रतिबद्धम् आधृतम्। ‘स्त्रीधनं दुहितॄणामप्रत्तानामप्रतिष्ठितानां च’ (गौ० ध० ३।१०।२२)। (याज्ञ० २।११७) इत्यत्र च मिताक्षरायां गौतमीयमित्युद्धृतम्। अप्रतिष्ठिता या ऊढा अनपत्या निर्धना भर्तृगृहे याभिः प्रतिष्ठा न लब्धा। ‘प्रतिष्ठितेऽहनि सन्ध्यामुपासीत’ (कौ० अ० १।१९।१७)। प्रतिष्ठितेऽवसिते। ‘सूर्येऽस्ताचले विश्रमं गते सति। स शिक्षकाणां धुरि प्रतिष्ठापयितव्य एव’ (माल० १।१६)। स्थापनेन सत्कर्तव्य इत्यर्थः। ‘पर्यङ्कमग्र्यास्तरणं नानारत्न-विभूषितम्। तदपीच्छति वैदेही प्रतिष्ठापयितुं त्वयि’ (रा० २।२२।९)। प्रतिष्ठापयितुं निवेदयितुं प्रदेष्टुम् अर्पयितुम्। ‘धर्मो बिम्बस्य जगतः प्रतिष्ठा’ (महाना० उ०)। आधार इत्यर्थः। ‘अपौरुषेयप्रतिष्ठम्’ (मालती० ९)। उक्तोऽर्थः। ‘लोकस्य नाभि र्जगतः प्रतिष्ठा’ (भा० शां० २४५।२७)। ‘असत्यमप्रतिष्ठं ते जगदाहुरनीश्वरम्’ (गीता० १६।८)। ‘…द्वे प्रतिष्ठे कुलस्य नः। समुद्रवसना चोर्वी सखी च युवयोरियम्’ (शा० ३।१८)। उदितचर एवार्थः। ‘अप्रतिष्ठे रघुज्येष्ठे का प्रतिष्ठा कुलस्य नः’ (उत्तर० ५।२५)। प्रतिष्ठा स्थैर्यं सातत्यं नैरन्तर्यम्, अविच्छेदः। ‘अगाधसत्त्वो मगधप्रतिष्ठः’ (रघु० ६।२१)। प्रतिष्ठा निवासभूतो देशः। ‘चलाचलेति द्विविधा प्रतिष्ठा जीवमन्दिरम्’ (भा० पु० ११।२७।१३)। प्रतिष्ठा संस्कारपूर्विका स्थापना। ‘अहोरात्राणि प्रतिष्ठा’ (बृह० उ० १।१।१)। प्रतिष्ठा पादः। द्विप्रतिष्ठो मनुष्यः। द्विपादित्यर्थः। ‘औत्सुक्यमात्रमवसादयति प्रतिष्ठा’ (शा० ५।६)। प्रतिष्ठा सर्वोत्कृष्टं गौरवम्। ‘अप्लवेऽम्भसि मग्नानामप्रतिष्ठे निमज्जताम्’ (भा० सभा० ७१।३)। अप्रतिष्ठेऽगाधे। ’ वंशप्रतिष्ठानकराः सर्वभूतेषु विश्रुताः’ (पुत्राः) (रा० १।११।१८)। प्रतिष्ठानं प्रतिष्ठा स्थैर्यम् प्रबन्धोऽनुवृत्तिः सन्तानः। ‘तस्माद् वयः पुच्छेन प्रतिष्ठायोत्पतति पुच्छेन प्रतिष्ठाय निषीदति’ (पञ्च० ब्रा० ५।१।१७)। प्रतिष्ठाय आश्रयमवष्टभ्य। स्ना {प्रतिष्णा} स्ना (ष्णा शौचे)। ‘सूत्रं प्रतिष्णातम्’ (पा० ८।३।९०)। शुद्धमित्यर्थः। सूत्रादन्यत्र प्रतिस्नातमित्येव। अपि सुस्नातो भवान्। बाढं प्रतिस्नातोस्मि। स्मृ {प्रतिस्मृ} स्मृ (स्मृ चिन्तायाम्)। ‘प्रतिस्मृत्याथ जग्राह पादौ मूर्ध्नि कृताञ्जलिः’ (भा० अनु० ११८।१)। स्मृत्वेत्येवार्थः। अनर्थकः प्रतिः। स्वन् {प्रतिस्वन्} स्वन् (स्वन शब्दे)। ‘स शब्दः…। प्रतिसस्वान तत्रैव कुरुपाण्डवयोर्बले’ (भा० द्रोण० १०३।४७)। प्रतिसस्वान प्रत्यश्रूयत, प्रतिश्रुद्रूपेणाऽश्रूयत। हन् {प्रतिहन्} हन् (हन हिंसागत्योः)। ‘खले न पर्षान् प्रतिहन्ति भूरि’ (ऋ० १०।४८।७)। ‘यो वा हतो न प्रतिहन्ति धैर्यात्’ (भा० शां० २९९।१७)। प्रतिहन्ति प्रतिकुर्वाणो हन्तीत्यर्थः। ‘न च प्रतिजघानास्य स गतिं पर्वतोत्तमः’ (भा० शां० ३३३।१२)। प्रतिजघान रुरोध। ‘विघ्नैः पुनः पुनरपि प्रतिहन्यमानाः प्रारब्धमुत्तमगुणा न परित्यजन्ति’ (भर्तृ० १।७२)। उक्तोऽर्थः। ‘प्रतिघ्नानाऽश्रुमुखी’ (अथर्व० ११।९।७)। ‘प्रतिघ्नानाः सं धावन्तूरः पटूरवाघ्नाना’ (अथर्व० ११।९।१४)। प्रतिहतममङ्गलम्। वारितमस्त्वित्यर्थः। ‘कुतुहलगर्भः प्रतिहतो न मे तर्कः प्रसरति’ (शा०)। प्रतिहतो रुद्धः। ‘इमास्ता मन्मथवतां हिताः प्रतिहता दिशः’ (रा० ४।२८।१३)। प्रतिहता उपहताः, मालिन्यमुपगताः, मेघै रुद्धा इत्यनर्थान्तरम्। ‘…द्युमन्तं रुक्मिणीसुतः। प्रतिहत्य प्रत्यविध्यत्’ (भा० पु० १०।७७।२)॥ ‘प्रायश्चित्तं च वेत्थ त्वं प्रतिघातं च सर्वशः’ (भा० वन० १६८।६८)। परास्त्रेणाभिभूतस्य स्वास्त्रस्योद्दीपनं प्रतीघातः। ‘श्रूयतां च प्रतीघातान्यै र्न शक्नुम हिंसितुम्’ (भा० अनु० १३१।७)। प्रतीघाता रोधका अर्थाः। ‘सापत्नं प्रतिघं त्यक्त्वा’ (स्कन्द० का० ४।१९।३०)। सापत्नः प्रतिघः सपत्ने वैरं क्रोधो वा। ‘विदन्वान्वै भार्गव इन्द्रस्य प्रत्यहन्’ (पञ्च० ब्रा० १३।११।२०)। इन्द्रस्य साहाय्येन (शत्रून्) प्रत्यहन् पराणुदत्, दूरमदसारयत्। ‘तिग्मं न क्षोदः प्रति घ्नन्ति भूर्णयः’ (ऋ० ८।२५।१५)। प्रतिध्नन्ति प्रतिरुन्धन्ति वारयन्ति। ‘सृके यत्त्वा प्रत्यहन् देव एकः’ (ऋ० १।३२।१२)। सृके वज्रे। प्रत्यहन् प्रतिकूलत्वेन प्रहृतवान्। हर्य् {प्रतिहर्य्} हर्य् (हर्य गतिकान्त्योः )। ‘प्रति सूक्तानि हर्यतम्’ (ऋ० १।९३।१)। प्रतिहर्यतं प्रतिकामयेथाम्। हु {प्रतिहु} हु (हु दानादनयोः)। ‘अथ यदाधिगच्छेत् प्रतिजुहुयात्’ (गो० गृ० १।९।२२)। सायमादिकालं प्रतीक्ष्य जुहुयादित्यर्थः। हृ {प्रतिहृ} हृ (हृञ् हरणे)। ‘आज्ञां प्रत्यहरच्चापि कृतज्ञैः पुरुषैः सदा’ (भा० आश्रम० ३।४)। प्रत्यहरत् अवागणयत्। वृकोदरः कर्ता। ‘अग्ने यत्ते हरस्तेन तं प्रतिहर’ (अथर्व० २।१९।२)। प्रतिहर संहर। ‘अथ यत्प्रतिहर्ता प्रतिहरति’ (शां० ब्रा० १७।७)। स्वेनोच्चार्यं शस्त्रं व्याहरति। ‘राज्ञः प्रतिहारयामास श्रेष्ठी पुनर्द्रष्टुमिच्छति देवमिति’ (अवदा० जा० २०)। प्रतिहारयामास प्रतिहारेणात्मानं राज्ञे निवेदयामास। ‘अमर्षवशमापन्ना वैरं प्रतिजिहीर्षवः’ (भा० स्त्री० ११।१४)। प्रतिजिहीर्षवः प्रतिचिकीर्षवः। ‘स हतो भीमसेनेन वैरं प्रतिजिहीर्षता’ (भा० स्त्री० १३।१०)। ‘इमानि भूतान्यन्नमेव प्रतिहरमाणानि जीवन्ति’ (छां० उ० १।११।९)। प्रतिहरमाणानि प्रत्याहरन्ति। ‘तस्मादश्वो रश्मिना प्रतिहृतो भूयिष्ठं रोचते’ (श० ब्रा० १३।२।७।९)। प्रतिहृतो बद्धः। ‘कः स्थितः प्रतिहारो मे कस्याज्ञां सम्प्रतीक्षते’ (रा० १।७३।१४)। प्रतिहारो द्वाःस्थो द्वारपालः। अत्र येन राजागमनं प्रतिबध्यत इति शेष इति तिलकः। तेन प्रतीयते प्रतिहरणं प्रविशज्जनवारणं भवति। स्वाम्यप्यत्रानुकूलो यदाहामरोद्घाटने–प्रतिह्नियन्ते प्रतिरुध्यन्तेऽनेनेति प्रतीहारः। ‘द्वारि तिष्ठ महाबाहो प्रतिहारं विसर्जय’ (रा० ७।१०३।१३)। उक्तोऽर्थः। ‘रेभ्यसगोत्रः काञ्चुकीयः प्राप्तः…वसुन्धरा नाम वासवदत्ताधात्री च प्रतीहारमुपस्थितौ’ (स्वप्न० ६)। प्रतीहारो द्वारम्। ‘प्रतिहाररक्षी’ (सुनन्दा) (रघु० ६।२०)। प्रतिहारो द्वारम्। ‘आर्य, अदेशकालः प्रतिहारस्य’ (स्वप्न० ५)। इह प्रतिहारस्य द्वाःस्थस्य कर्म प्रतिहार उक्तः। स चागन्तुकस्य राजानं दिदृक्षोरागमननिवेदनम्। ‘सम्प्राप्यैते महात्मानो राघवस्य निवेशनम्। विष्ठिताः प्रतिहारार्थं हुताशनसमप्रभाः’ (रा० ७।१।७)॥ प्रतिहारार्थमागमो नो निवेद्यतामित्येतदर्थम्। ‘व्यतिष्ठत तदा सुमन्त्रं पितुर्महात्मा प्रतिहारणार्थम्’ (रा० २।३३।३०)। महात्मा रामः। उक्तोऽर्थः। ‘प्रतिहर्तर्या देवता प्रतिहारमन्वायत्ता, तां चेदविद्वान् प्रतिहरिष्यसि’ (छां० उ० १।११।८)। प्रतिहर्ता उद्गातृनामकस्य ऋत्विजः सहायः। तेनोच्चार्यं शस्त्रं प्रतिहारः। प्रतिहारो मायाकारः। तस्य कर्म प्रातिहार्यम्। ‘कुर्याममुं नृपमहं प्रातिहार्यं समाचरन्’ (राज० ८।११)। मायाकारस्तु प्रातिहारिक इत्यमरः। प्रतिहरणं (प्रतिहारः) व्याजः प्रयोजनमस्येति स्वामी। ‘चराचरस्य स्रष्टारं प्रतिहारमेव च’ (भा० द्रोण० ८०।४६)। प्रतिहर्ता संहर्ता प्रतिसंहर्ता। ‘दैवीनां मानुषीणां च प्रतिहर्ता त्वमापदाम्’ (रघु० १।६०)। प्रतिहर्ता वारयिता। ‘एष वै तत्र वैदेह्या विहगः प्रतिहारकः’ (रा० ४।१।५६)। प्रतिहारकोऽपहारको वियोजकः। ‘मनसा हिङ्करोति मनसा प्रस्तौति मनसोद्गायति मनसा प्रतिहरति’ (पञ्च० ब्रा० ४।९।९)। प्रतिहरति प्रतिहारं साम गायति।">
  <meta itemprop="wordCount" content="10879">
  <meta name="twitter:card" content="summary">
  <meta name="twitter:title" content="१८० प्रति">
  <meta name="twitter:description" content="अञ्च् {प्रत्यञ्च्} अञ्च् (अञ्चु गतिपूजनयोः)। ‘प्रत्यङ् नः सुमना भव’ (अथर्व० ३।२०।२, ऋ० १०।१४१।१)। अस्मान्प्रत्यञ्चन्, अस्मदभिमुखं गच्छन्। ‘जहि प्रतीचो अनूचः पराचः’ (अथर्व० ३।१।४)। प्रतीचः प्रतिमुखमागच्छतः। पराचः पराङ्मुखं गच्छतः। ‘ऋतव: सर्वे पराञ्चः सर्वे प्रत्यञ्चः’ (श० ब्रा० १२।८।२।३५)। प्रत्यञ्चः परावृत्ताः, अभिमुखगामिनः। अञ्ज् {प्रत्यञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘प्रत्यनक्त्त्यवदानानि’ (श० ब्रा० ५।१।३।६)। ‘नराशंसः प्रति धामान्यञ्जन्’ (ऋ० २।३।२)। ‘स्रुवेण कपालानि प्रत्यज्य’ (आप० श्रौ० २।३।११।३)। कपालानि प्रत्येकम् अङ्क्त्वा म्रक्षयित्वा। अर्च् {प्रत्यर्च्} अर्च् (अर्च पूजायाम्, वेदे दीप्तावपि)। ‘अग्ने यत्तेऽर्चिस्तेन तम्प्रत्यर्च योऽस्मान् द्वेष्टि’ (अथर्व० २।१९।३)। तं प्रत्यर्च तं दग्धुं दीप्यस्वेत्यर्थः। ‘स्त्रियश्च तां प्रत्यर्चयामासुः’ (भा०)। पूजिताः सत्यः प्रत्यपूजयन्। अर्थ् {प्रत्यर्थ्} अर्थ् (अर्थ उपयाच्ञायाम्)। ‘प्रत्यर्थयत राघवम्’ (भट्टि० ६।२५)। प्रत्यर्थिनं कुरुतेति जयमङ्गला। तत्करोति तदाचष्ट इति णिच्। अर्थयतेस्तु नित्यमात्मनेपदित्वात्प्रत्यर्थयध्वमिति स्यात्। आश्चर्यं मृगपोतः केसरिकिशोरकं प्रत्यर्थयिष्यते। अभियास्यति, आक्रमिष्यतीत्यर्थः। ‘बहुप्रत्यर्थिकं ह्येतद्राज्यं नाम कुरूद्वह’ (भा० आश्रम० ३६।१२)। प्रत्यर्थी विरोधी। विरोधिबहुलमित्यर्थः। ‘निर्वेदप्रत्यर्थिनी खलु प्रार्थना’ (मध्यम० १)। वैराग्यविरोधिनी, औदासीन्याननुरूपा। ‘अपराङ्मुखतार्थिभ्यः प्रत्यर्थिभ्यो विशेषतः’ (स्कन्द० पु० का० ४।१९।४३)। प्रत्यर्थिनः परिपन्थिनो द्विषन्तः। ‘अहो सुखप्रत्यर्थिता दैवस्य’ (विक्रम० ६)। सुखविरोधितेत्यर्थः। अस् {प्रत्यस्} अस् (असु क्षेपे)। ‘अन्तकमु तर्हि पश्चात् प्रत्यस्येत्’ (श० ब्रा० ३।२।१।४)। ‘मुखे प्रथमं प्रत्यस्यति’ (श० ब्रा० ३।२।१।४)। ‘तं प्रत्यस्यामि मृत्यवे’ (अथर्व० ६।३६।३)। प्रत्यस्यामि प्रतिक्षिपामि, अग्रतः क्षिपामि। ‘तस्मा अश्वं प्रत्यास्यत्’ (तै० सं० ५।७।१०।४०)। प्रातिकूल्येनाग्रतः क्षिप्तवान्। अश्वेन प्रतिरुद्धवान् इत्यर्थः। शार्दूलचर्मणो जघनार्धे। ‘सीसं निहितं भवति तत्पदा प्रत्यस्यति’ (श० ब्रा० ५।४।१।९)। प्रत्यस्यति आहन्ति प्रहरति, ताडयति। ‘प्रत्यस्तरूपां भावेषु क्रियेति प्रतिजानते’ (वा० प० ३।८।२४)। प्रत्यस्ताऽध्यारोपिता। इ {प्रती} इ (इण गतौ)। ‘असन्तप्तं तु यद् दारु (वंशादि ऋजूकृतम्) प्रत्येति प्रकृतिं पुनः’ (भा० शां० १०२।३१)। प्रत्येति प्रतिगच्छति अभ्येति। ‘प्रतीयाय गुरोः सकाशम्’ (रघु० ५।३५)। प्रतीयाय प्रतिनिववृते। ‘यत्तन्निः सत्तासत्तं…प्रधानं प्रतियन्ति’ (यो० सू० २।१९ भाष्ये)। प्रतियन्ति अपियन्ति, अभिसंविशन्ति। ‘अग्निर्नः शत्रून्प्रत्येतु’ (अथर्व० ३।१।१)। प्रत्यनीकः सन् यातु, अभिमुखं प्रातिभट्येन गच्छतु। ‘अनिशं चिन्तयानोपि यः प्रतीयाद्रथेन तम्’ (भा० उ० ५२।२)। ‘तेन (कवचेन) मामद्य संयुक्तं रथस्थमिह संयुगे। प्रतीयात् कोऽद्य मामाजौ साक्षादपि पुरन्दरः’ (रा० ६।९२।२९)॥ ‘सहसैन्यानहं तांश्च प्रतीयां रणमूर्धनि’ (भा० उ० १७२।१३)। ‘यः प्रतीयाद्रणे द्रोणं यावद् गच्छामि पाण्डवम्’ (भा० द्रोण० १११।२७)। ‘कृष्णपार्थौ जिघांसन्तः प्रतीयुर्विविधायुधाः’ (भा० आदि० २२७।५९)। अत्र सर्वत्रोदितचर एवार्थः। ‘सैषाऽन्वारम्भणीयायाः स्थानं प्रत्येति’ (भा० श्रौ० ८।१।५)। स्थानं प्रत्येति पदमापद्यते। ‘कलहंसमालाः प्रतीयिरे श्रोत्रसुखैर्निनादः’ (भट्टि० २।१८)। प्रतीयिरे जज्ञिरेऽनुममिरे, ज्ञप्ता अनुमिताः, उन्नीताः। ‘उच्चावचा जनपदधर्मा ग्रामधर्माश्च, तान् विवाहे प्रतीयात्’ (आश्व० गृ० १।७)। प्रतीयात् निश्चिनुयात्, परिचिनुयात्, व्यवस्येत्। ‘तं मोपयातं प्रतियन्तु विप्राः’ (भा० पु० १।१९।१५)। प्रतियन्तु विदाङ्कुर्वन्तु। भवतु। ‘प्रतीमस्तावत्’ (प्र० च०)। तत्त्वतो विजानामेत्यर्थः। ‘कः प्रत्येति सैवेयमिति’ (उत्तर० ४)। ‘प्रत्येतु कस्तद् भुवि’ (उत्तर०)। कः श्रद्दध्यादित्यर्थः। ‘ततः परशुरामस्य न प्रतीमः पराभवम्’ (महा० च० २।१४)। ‘किं वक्ष्ये तत्र लोकश्च प्रत्येष्यति कथं मम’ (कथा० २९।९७)। उक्तोऽर्थः। ‘विभाषोपपदेन प्रतीयमाने’ (पा० १।३।७७)। प्रतीयमाने द्योतिते सति। ‘प्रतियन्तं चिदेनसः’ (ऋ० ८।६७।१७)। प्रतिगच्छन्तम्। ‘बलवत्तु दूयमानं प्रत्याययतीव मां हृदयम्’ (शा० ५।३१)। विश्वासयति। ‘प्रत्याय्यन्ते ते च तदानीं परलोकम्’ (अवदा० जा० १९)। श्रद्धाप्यन्त इत्यर्थः। ‘तं प्रतीतं स्वधर्मेण ब्रह्मदायहरं पितुः’ (मनु० ३।३)। प्रतीतं ख्यातम्। ‘सोऽयं वटः श्याम इति प्रतीतः’ (रघु० १३।५३)। ‘ततः प्रतीतं प्लवतां वरिष्ठम्’ (रा० ४।६५।३५)। उक्तोऽर्थः। ‘तथापि नेच्छेयमिति प्रतीतः’ (भा० आश्व० ९।२३)। प्रतीतः कृतनिश्चयः। ‘भरतश्चेत्प्रतीतः स्याद्राज्यं प्राप्यैतदव्ययम्’ (रा० २।४२।९)। प्रतीतः सन्तुष्टः। ‘पतिः प्रतीतः प्रसवोन्मुखीं प्रियां ददर्श…’ (रघु० ३।१२)॥ प्रतीतः प्रसन्नः प्रमुदितः। ‘भव इव षण्मुखजन्मना प्रतीतः’ (बुद्ध० १।९४)। ‘एवं राजर्षयः सर्वे प्रतीता रघुनन्दन’ (रा० २।१०७।१४)। प्रतीताः प्रेताः। प्रतिशब्दोऽस्थाने, न विवक्षितमर्थमुपकरोति। ‘सुहिता एतां रात्रिं वसन्ति प्रतीता अनवर्तिमुखिनः’ (भा० श्रौ० ८।१३।२०)। प्रतीताः समिताः संगताः। प्रतिशब्दः प्रातिमुख्यमाह, तेन च सामीप्यं संनिकर्षो लक्ष्यते। अनवर्तिमुखिनो दारिद्र्येऽऽसंलपन्तः। अवर्तिर्दारिद्र्यम्। ‘अप्रतीतो जयति सं धनानि’ (ऋ० ४।५०।९, ऐ० ब्रा० ८।२६)। शत्रुभिरितः प्राप्तः प्रतीतः, तद्विपरीतोऽप्रतीत इति सायणः। अप्रत्यृतोऽपराङ्मुख इति वयम्। अत्रार्थे न किञ्चिद् उपस्करणीयं भवतीति गुणः। ‘यौ पत्येते अप्रतीतौ सहोभिः’ (अथर्व० ७।२५।१)। अप्रतिरुद्धाविति सायणः। अयमप्यप्रसिद्धोऽर्थः। प्रतिपूर्व एतिर्न क्वचिद्रोधने दृष्टः। तस्मादस्मदुक्तपूर्व एवार्थः श्रेयान्। ‘ते प्रजापतिं पितरं प्रतीत्योचुः’ (श० ब्रा० २।२।४।१६)। प्रतीत्य तत्सकाशमित्वा, तमुपेत्य। ‘ऊतीः कुर्वाणो यत्पृथिवीमचरो गुहाकारमाखुरूपं प्रतीत्य’ (आप० श्रौ० ५।१।१।७)। प्रतीत्य प्राप्य परिगृह्य आस्थाय। हेतून्प्रत्ययान् प्रतीत्य समाश्रित्य यः स्कन्धादीनां समुत्पादः स प्रतीत्यसमुत्पादः। ‘न मुग्धे प्रत्येतुं प्रभवति गतः कालहरिणः’ (का० प्र० ७।३२७)। प्रत्येतुं प्रतिनिवर्तितुम्। ‘तत्प्रत्याययितव्योऽसौ (प्राणः) क्रमेणारण्यहस्तिवत्’ (स्कन्द० पु० का० ४।४१।८०)। प्रत्याययितव्यो लालयितव्यः, क्रमेण संनियाम्यः। ‘मूढः परप्रत्ययनेयबुद्धिः’ (माल० १।२)। प्रत्ययो विश्वासः। ‘साधुकामश्च स्पृहयेन्नायतिं प्रत्ययेषु च’ (भा० शां० २२०।११)। प्रत्ययाः सुखदुःखानुभवाः। ‘अपेक्षते प्रत्ययमुत्तमं त्वाम्’ (कु० ३।८)। प्रत्ययः कारणम्। ‘एवं परतो धर्मश्रवणं सम्यग्दृष्ट्युत्पादप्रत्ययो भवति’ (अवदा० जा० २९)। उक्तोऽर्थः। ‘राजप्रत्ययाः प्रजाः’ (अमरोद्घाटने स्वामी)। राजाधीना इत्यर्थः। ‘अथाब्रवीन्मघवा प्रत्ययं स्वम्’ (भा० अनु० ९४।४३)। प्रत्ययोऽभिप्रायः। ‘लोकवीरौ महेष्वासौ त्यक्तात्मानौ च भारत। प्रत्ययं परिरक्षन्तौ महत्कर्म करिष्यतः’ (भा० उ० १७०।१४)॥ प्रत्ययः शपथः। ‘प्रत्यायनं विवादं मन्यमाना दुराशयाः’ (कथा० ७४।१६०)। प्रत्यायनं प्रत्ययस्य विश्वासस्योत्पादनम्। ‘एकदा पाण्डवान्द्रष्टुं प्रतीतान्पुरुषोत्तमः’ (भा० पु० १०।५८।१)। प्रतीतान् प्रकटान् अज्ञातवासान्निर्गत्य सर्वत्र प्रकाशान्। ‘नैनमेते रश्मयः प्रत्याययन्ति’ (छां० उ० ५।५।२)। न परावर्तयन्ति। अप्रतिरोधका भवन्तीत्यर्थः। इष् {प्रतीष्} इष् (इष इच्छायाम्, इष गतौ)। ‘असत्यसन्धस्य सतश्चलस्यास्थिरचेतसः। नैव देवा न पितरः प्रतीच्छन्तीति नः श्रुतम्’ (रा० २।१०९।१८)॥ प्रतीच्छन्ति परिगृह्णन्ति, अभ्युपयन्ति। ‘तदहं किञ्चिद् भवतः प्रार्थये यदि प्रतीच्छसि’ (तन्त्रा० १।१२)। प्रतीच्छसि अभ्युपैषि। बाढं करिष्यामीति चेत्प्रतिजानीष इत्यर्थः। ‘गोणीं जनेन स्म निघातुमुद्धृतामनुक्षणं नोक्षतरः प्रतीच्छति’ (शिशु० १२।१०)। न प्रतीच्छति नाङ्गी करोति। उक्षतरो वृद्धोक्षः। पा० ५।३।९१ सूत्रेण तनुत्वे द्योत्ये स्वार्थिकः ष्टरच्। ‘भक्ष्यान् द्विजेन्द्रैरपि सम्प्रदत्तान्नैव प्रतीच्छन्ति विभोर्भयेन’ (वाम० पु० ९१।३)। उक्तोऽर्थः। ‘उष्णार्तो हि नरो यद्वज्जलधाराः प्रतीच्छति’ (भा० भीष्म० ११७।२४)। प्रतीच्छति ग्रहीतुमिच्छति। ‘हन्त गृह्ण प्रतीच्छेति तावुभौ योधसत्तमौ’ (हरि० २।७३।४४)। गृह्ण गृहाण। प्रतीच्छ देहि। प्रहारमिति शेषः। ‘प्रतीच्छ मत्कृतं धर्मं यदि ते मय्यनुग्रहः’ (भा० शां० १९९।८३)। प्रतीच्छ गृहाण। ‘प्रतीच्छत्या शोकीं किसलयपरावृत्तिमधरः’ (भोजप्र० १।७२)। प्रतीच्छति गृह्णाति आदत्ते। ‘अत्रागत्य स्ववासांसि प्रतीच्छन्तु शुचिस्मिताः’ (भा० पु० १०।२२।१६)। स्वस्यैवार्थस्य प्रत्यादित्सा प्रतीच्छाशब्दार्थः। ‘एष उपहाररमणीयतया माधवीमण्डपः स्वागतेनेव नौ प्रतीच्छति’ (शा० ६)। प्रतीच्छति प्रतिगृह्णाति सभाजयति। ‘एष खलु त्वां प्रतीच्छति’ (विक्रम० २)। उक्तोऽर्थः। ‘अथाऽन्येषु प्रतीच्छामि’ (आप० ध० १।८।२२।६)। प्रतीच्छामि अन्विष्यामि, आप्तुमीहे। ‘गदा शक्रजिता जिघ्ये तां प्रतीयेष वालिजः’ (भट्टि० १४।३६)। प्रतीयेष प्रतिजग्राह रुरोध। जिघ्य इति हिनोतेरनुपसृष्टस्य कर्मणि लिटि रूपम्। लोके केवलस्य हिनोतेः प्रयोगो दुर्लभ इति मतं नः। ‘अथ प्रवृत्तिरागच्छेत् प्रतीच्छेत् समात्रयम्’ (कृत्यकल्पतरौ द्वितीये सम्पुटे पृ० ५९ कात्यायनीयं वचनमित्युद्धृतम्)। प्रतीच्छेत् प्रतीक्षेत। ‘तेन पापानुबन्धेन वचनं न प्रतीच्छता’ (रा० १।३३।४)। न प्रतीच्छता न स्वीकुर्वता, न गृह्णता, नानुतिष्ठता, नानुविदधता। ‘स तद्बाणमयं वर्षमश्मवर्षमिवाचलः। प्रतीच्छन् पाण्डुदायादः’ (भा० द्रोण० १२७।६५)॥ प्रतीच्छन् प्रतिगृह्णन्, रुन्धानः। ‘ततः शरसहस्राणि प्रतीच्छन्तौ रणेषिणौ’ (हरि० २।४३।३३)। उक्तोऽर्थः। ‘सतो बन्धुमसति निरविन्दन् हृदि प्रतीष्या कवयो मनीषा’ (ऋ० १०।१२९।४)। प्रतीष्या प्रतीष्य अन्विष्य। सांहितिको दीर्घः। ‘देवस्य शासनं प्रतीष्य’ (शा० ६)। प्रतीष्य स्वीकृत्य, अनुमत्य। ‘सत्कारो नाम सत्कारेण प्रतीष्टः प्रीतिं जनयति’ (स्वप्न० ४)। ई {प्रती} ई (ईङ् गतौ)। ‘प्रतीयन्ते न नीतिज्ञा कृतावज्ञस्य वैरिणः’ (कथा० ६२।१०३)। प्रतीयन्ते विश्वसन्ति श्रद्दधते, प्रतियन्ति। ‘कुशलः प्रतिपत्ता तामग्रथार्थां प्रतीयते’ (वा० प० २।३१९)। प्रतीयते बुध्यते मन्यते जानाति। ईक्ष् {प्रतिईक्ष्} ईक्ष् (ईक्ष दर्शने)। ‘मित्रस्य त्वा चक्षुषा प्रतीक्षे’ (आप० श्रौ० १।१३१)। प्रतीक्षे ईक्षे पश्यामि। ‘तत् (मधु) प्रतीक्षते’ (अग्नि० गृ० १।४)। मधुनि दृशं पातयतीत्यर्थः। ‘प्रतीक्षन्ते श्वशुरो देवरश्च’ (अथर्व० १४।१।३९)। ‘प्राशित्रं प्रतीक्षते’ (का० श्रौ० २।२।१५)। ‘मधुपर्कमाह्रियमाणं प्रतीक्षते’ (वा० गृ० ११।५)। ‘गार्हपत्यं प्रतीक्षते’ (तै० ब्रा० २।१।४।३)। उक्तोऽर्थः। ‘किं न प्रतीक्षसेऽस्माकं गृहान्बलिभुजो यथा’ (भा० पु० ९।१८।१६)। न प्रतीक्षसे न ध्यायसि, नोपास्से, न सेवसे। ‘तत्र मे कारणं भाति कौन्तेयो यत्प्रतीक्षते’ (भा० वि० २१।२)। प्रतीक्षते तदेव सूचयन्मामवेक्षतेऽवहितमीक्षते। कारणं प्राकट्यं मा भूदिति हेतुः। ‘संवत्सरं प्रतीक्षेत द्विषन्तीं योषितं पतिः’ (मनु० ९।७७)। प्रतीक्षेत उदासीनवदीक्षेत। सहेतेत्यर्थः। ‘प्रतीक्षमाणोऽभिजनं तदार्तमनार्तरूपः प्रहसन्निवाथ’ (रा० २।३३।२९)। प्रतीक्षमाणः प्रेक्षमाणः। ‘कस्य न प्रतीक्ष्यो मुनिभावः’ (हर्ष० उच्छ्वासे ८)। ‘तथासीनं च त्रिभुवनप्रतीक्ष्यं मनुदक्षचाक्षुषप्रभृतथः प्रजापतयः सिषेविरे’ (हर्ष०)। ‘भक्तिः प्रतीक्ष्येषु कूलोचिता ते’ (रघु० ५।१४)। प्रतीक्ष्य आदृत्यः संभावनीयः पूज्यः। ‘प्रतीक्ष्यं तत् प्रतीक्ष्यायै पितृष्वस्रे प्रतिश्रुतम्’ (शिशु० २।१०८)। प्रतीक्ष्यं परिपाल्यं रक्ष्यम्, प्रत्यवेक्षणीयम्। ‘न त्वां हत्वा प्रदास्यामि क्रव्याद्भ्यो मद्रकाधम। मित्रप्रतीक्षया शल्य धृतराष्ट्रस्य चोभयोः’ (भा० कर्ण० ४०।५३)॥ प्रतीक्षाऽऽदरः। ‘निकारा मनुजश्रेष्ठ पाण्डवैस्त्वत्प्रतीक्षया। अनुभूताः…’ (भा० उ० १५९।११)॥ अनुभूताः सोढाः। ‘निकारो निकृतिप्रज्ञैः पाण्डवैस्त्वत्प्रतीक्षया। अनुभूत: ’ (भा० भीष्म० १५।४)। त्वत्प्रतीक्षया त्वयि समादरेण। ‘तस्यारण्येनैवात ऊर्ध्वं होमो वृत्तिः प्रतीक्षाऽऽच्छादनं च’ (आप० ध० २।९।२२।१७)। प्रतीक्षाऽतिथिपूजा। ‘घोषा द्वैतवने सर्वे त्वत्प्रतीक्षा नराधिप’ (भा० वन० २२९।१९)। त्वत्प्रतीक्षास्त्वां प्रतीक्षमाणाः प्रतिपालयन्तः। ‘तत्प्रत्ययमुदकमुत्सिच्याप्रतीक्षा ग्राममेत्य’ (आप० ध० २।६।१५।९)। प्रतीक्षा प्रतिनिवृत्य ईक्षणम्, पृष्ठतो विलोकनम्। अप्रतीक्षा अविद्यमानप्रतीक्षाः, पृष्ठतोऽनवलोकयन्तः, अपराङ्मुखीभूताः। ‘अहं चाप्रतीक्षमेव सङ्ग्रामभूमिमागतः’ (महावीर० पृ० २०३, निर्णय०)। इदं क्रियाविशेषणम्। अपराङ्मुखीभूयेत्यर्थः। ‘अप्रतीक्षमायन्ति’ (तै० ब्रा० १।६।५)। उक्तोऽर्थः। ‘प्रतीक्षायै कुमारीम्’ (तै० ब्रा० ३।४।१।१९)। प्रतीक्षा संभावनाऽऽशास्यम्। ‘कुम्भकर्णं प्रतीक्ष्यैव हरयोद्य प्रदुद्रुवुः’ (रा० ६।६।३१)। प्रतीक्ष्य अभिमुखे वीक्ष्य। ईड् {प्रतीड्} ईड् (ईड स्तुतौ)। ‘प्रति त्वा स्तोमैरीडते वसिष्ठाः’ (ऋ० ७।७६।६)। उष् {प्रत्युष्} उष् (उष दाहे)। ‘स त्वमग्ने प्रतीकेन प्रत्योष यातुधान्यः’ (ऋ० १०।११८।८, तै० सं० २।५।१२।४)। प्रत्योष प्रतिमुखं प्रत्येकं वा दह। यातुधान्यः यातुधानीः। ‘प्रति तमोष यः प्रत्युष्यः’ (श० ब्रा० १।९।३।२)। प्रत्योष=ओष। सद्यो वा दहेत्यर्थः। ‘प्रत्युष्टं रक्षः प्रत्युष्टा अरातयः’ (वा० सं० १।७)। प्रत्युष्टं=प्रत्युषितम्। प्रविज्ञाय उषितं दग्धमिति उवटः। प्रत्युष्टाः प्रत्येकं दग्धा इति च सः। उभयत्रार्थाभेद एव तु युक्तः। ऊह् {प्रत्यूह्} ऊह् (ऊह वितर्के)। ‘विद्युद्भवन्ती प्रति वव्रिमौहत’ (ऋ० १।१६४।२९)। प्रत्यौहत व्यवादधात्, आच्छादयत्, तिरोधत्त, उपसमहरत्, अपाकरोत्। वव्रिं रूपम्। ‘प्रत्यौहन्मृत्युममृतेन साकम्’ (अथर्व० ५।२८।८)। ‘प्रत्यौहतामश्विना मृत्युमस्मत्’ (वा० सं० २७।९, अथर्व० ७।५५।१)। उक्तोऽर्थः। ‘प्रत्यूहेन्नाग्निषु क्रियाः’ (मनु० ५।८४)। अग्निहोत्रहोमान्न विघातयेदित्यर्थः। तत्र प्रत्यूहमन्तरायं न कुर्यादिति यावत्। ‘पशून्देवताभ्यः प्रत्यौहत’ (श० ब्रा० १०।६।५।८)। प्रत्यौहत समार्पयत् पशून्देवतासादकरोत्। ‘स प्रत्यूढानङ्गारान् प्रत्यूहेत्’ (शां० ब्रा० २।१)। प्रत्यूहेत्=व्यूहेत्, विविक्ततया विस्तारेण रचयेत्। ‘न पास्ये न च भोक्ष्ये प्रत्यूढं मम भोजनम्’ (रा० ५।३१।१४)। प्रत्यूढमनादरेण पराकृतं त्यक्तम्। ‘एवमेवेमाः प्रजा अहरहर्गच्छन्त्य एतं ब्रह्मलोकं न विदन्त्यनृतेन हि प्रत्यूढाः’ (छां० ८।३।२)। प्रत्यूढा विपरीतं नीताः। ‘इतीन्द्रदूत्याः प्रतिवाचमर्धे प्रत्युह्य सैषाऽभिदधे वयस्याः’ (नै० ६।१०१)। प्रत्युह्य विहत्य, प्रतिबध्य, विच्छिद्य। ‘अहत्वा समरे कृष्णमप्रत्यूह्य च रुक्मिणीम्’ (भा० पु० १०।५४।२०)। अप्रत्यूह्य अप्रत्यावर्त्य। अप्रतिहत्येति त्वक्षरार्थः। ऋ {प्रत्यृ} ऋ (ऋ गतिप्रापणयोः)। ‘अनर्वाऽप्रत्यृतोऽन्यस्मिन्’ (नि० ६।२३।४)। प्रत्यृत आश्रितः (इति दुर्गः)। ‘अरणी प्रत्यृत एने अग्निः’ (नि० ५।१०।१)। प्रत्यृतः प्रतिगतोन्तर्निविष्टः। काश् {प्रतिकाश् } काश् (काशृ दीप्तौ)। निभसंकाशनीकाशप्रतीकाशोपमादय इति सदृशपर्यायान्पठत्यमरः। कूज् {प्रतिकूज्} कूज् (कुज अव्यक्ते शब्दे)। ‘एष क्रोशति दात्यूहस्तं शिखी प्रतिकूजति’ (रा० २।५६।९)। प्रतिकूजति दात्यूहं स्पर्धमानः कूजति। कृ {प्रतिकृ} कृ (डुकृञ् करणे)। ‘इत्येवमग्निविषसर्पेभ्यः प्रतिकुर्वीत’ (कौ० अ० १।२०।९)। अग्न्यादीनां प्रतिविधानं कुर्यादित्यर्थः। ‘न तं पश्यामि लोकेस्मिन्कृते प्रतिकरोति यः। सर्वस्य हि कृतार्थस्य मतिरन्या प्रवर्तते’ (भा०)॥ कृते उपकृते प्रतिकरोति प्रत्युपकारं करोति। ‘मयास्योपकृतं पूर्वमयं प्रतिकरिष्यति’ (का० नी० सा० ९।११)। ‘पूर्वं कृतार्थो मित्राणां न तत् प्रतिकरोति यः। कृतघ्नः सर्वभूतानां वध्यः प्लवगेश्वर’ (रा० ३।३४।१०)॥ ‘कृतं न प्रतिकुर्याद्यः पुरुषाणां स दूषकः’ (रा० ४।३८।२८)। उक्तोऽर्थः। ‘कृतार्थः पूर्वमार्येण नार्थं प्रतिचिकीर्षति’ (रा० ४।३४।२०)। प्रत्युपकर्तुं नेच्छति। ‘वैरं प्रतिकुरुष्वेह तस्मिन्’ (रा० ३।३८।२२)। प्रतिनिर्यातयेत्यर्थः। ‘व्याधिमिच्छामि ते ज्ञातुं प्रतिकुर्यां हि तत्र वै’ (भा० आदि० ४०२७)। प्रतिकुर्याम् उपचरेयम् चिकित्सेयम् भैषज्यं कुर्याम्। ‘पाण्डवा अपि तत्सर्वं प्रतिचक्रुर्यथागतम्’ (भा० आदि० १४१।२२)। प्रतिचक्रुः= अपाकुर्वन्, न्यवारयन्, अपौहन्त प्रत्यघ्नन्। ‘नास्य प्रत्यकरोद्वीर्यं विक्लवेनान्तरात्मना’ (रा० ६।८८।३४)। उक्तोऽर्थः। ‘संक्रमध्वजयष्टीनां प्रतिमानां च भेदकः। प्रतिकुर्याच्च तत्सर्वम्…’ (मनु० ९।२८५)॥ प्रतिकुर्यात् प्रसाधयेत, समादध्यात्, पुनर्नवाः कुर्यात्। ‘पुर इमाल्ँलोकान् प्रतिकरवामहा इति’ (ऐ० ब्रा० १।२३)। असुराणां प्रतिकूलानि सम्पादयाम इति सायणः। ‘अनायतना ह वै स्मः, तस्मात्पराजयामहा इति एतास्ताः प्रत्यकुर्वत हविर्धानं दिव आग्नीध्रमन्तरिक्षात् सदः पृथिव्याः’ (गो० ब्रा० उ० २।७)। प्रत्यकुर्वत विरोधायाकुर्वत निरमिमत। ‘भीष्मे प्रतिचिकीर्षामि’ (भा० उ० १८७।६)। भीष्माय वैरं निर्यातयितुमिच्छामीत्यर्थः। ‘कृते प्रतिकरिष्यन्तः केशवस्यार्जुनस्य च’ (भा० द्रोण० १०४।१८)। प्रतिकर्तुकामाः प्रत्यपकारबुद्धयः। ‘वयं च मन्युना दग्धा वैरं प्रतिचिकीर्षवः’ (भा० स्वर्गा० १।२१)। वैरं निर्यातयितुमिच्छन्त इत्यर्थः। ‘अकृतज्ञोऽप्रतिकृतो हन्ति सत्त्ववतां मनः’ (रा० ४।२७।४५)। अप्रतिकृतः=अकृतप्रत्युपकारः। ‘कर्तास्मि कृते प्रतिकृतं तव’ (भा० वन० १८७।९)। उक्तोऽर्थः। ‘प्रतिकर्तुं प्रकृष्टस्य नापकृष्टेन युज्यते’ (रा० ४१७।४७)। प्रतिकर्तुं प्रत्युपकर्तुम्, कृतमुपकारं प्ररिणदातुम् प्रत्यर्पयितुम्। ‘प्रतिकर्तुं बलवति नहुषे देवमोहिते। पितामहनियोगेन भवन्तं सोऽहमागतः’ (भा० अनु० अनु० ९९।२२)॥ प्रतिकर्तुं प्रतिविधातुम् प्रत्यपकर्तुम्। ‘न शेकुरतिकायस्य प्रतिकर्तुं महाहवे’ (रा० ६।७१।४२)। उक्तोऽर्थः। ‘कृते च प्रतिकर्तव्यमेष धर्मः सनातनः’ (रा० ५।१।११४)। कृत उपकृते। प्रतिकर्तव्यं प्रत्युपकर्तव्यम्। व्याधशाकुनिकपतितपापकारिणां न च प्रतिकर्तव्यम्। नैवोपचरितव्यम्। तेषु भिषक्कर्म न प्रयोज्यमित्याह। ‘प्रतिकृत्य यथाकामं शत्रूणां शत्रुसूदनः’ (भा० सौ० १।४४)। प्रतिकृत्य वैरं निर्यात्य। व्याधिमप्रतिकृत्य। अचिकित्सित्वा, उपचारमकृत्वा। ‘परिजनोपनीतमपि प्रतिकर्म नाग्रहीत्’ (हर्ष०)। प्रतिकर्म प्रसाधनम्। अङ्गसंस्कारोपकरणम्। ‘प्रतिकर्म च रामस्य कारयामास वीर्यवान्’ (रा० ६।१२८।१६)। प्रतिकर्माङ्गसंस्कारः। ‘विभूषितेयं प्रतिकर्मनित्या वसत्वरण्ये सह राघवेण’ (रा० २।३७।३५)। ‘उषिताः स्मो वने वासं प्रतिकर्म चिकीर्षवः’ (भा० वि० ५८।१८)। प्रतिकर्म शत्रूणामपकारः। ‘ऋचीकस्तु महातेजाः पुत्रस्याप्रतिकर्मणः’ (रा० १।७५।२२)। अप्रतिकर्मणः प्रतिक्रियारहितस्य। स्वघातके कार्तवीर्ये शापादिप्रतिकारशून्यस्येत्यर्थः। ‘सा कृष्णमाराधय सौहृदेन प्रेम्णा च नित्यं प्रतिकर्मणा च’ (भा० वन० २३४।४)। प्रतिकर्मणा कायक्लेशेनेति नीलकण्ठः। कथमस्यार्थस्योपलब्धिरिति न विजानीमः। ‘मिथ्योपचारः प्रतिकर्मणां च’ (चरक० चि० १२।)। प्रतिकर्म प्रतिक्रिया वमनादिः। ‘प्रतिकर्मपराचार ऋत्विजां स्म विधीयते’ (भा० शां० ७९।२)। शान्तिकपौष्टिकादि कर्म प्रयोगशुद्ध्याख्यम्। ‘यश्चास्य वैद्यः प्रतिकर्म करोति’ (चरक० सूत्र० २९।९)। प्रतिकर्म प्रतिक्रिया चिकित्सा, भैषज्यम्। ‘उपकारेण वीरस्तु प्रतिकारेण युज्यते’ (रा० ४।२७।४५)। प्रतिकारः प्रत्युपकारः। ‘विकारं खलु परमार्थतोऽज्ञात्वाऽनारम्भः प्रतीकारस्य’ (शा० ३)। प्रतीकार उपचारः चिकित्सा। ‘प्रतीकारो व्याधेः सुखमिति विपर्यस्यति जनः’ (भर्तृ० ३।९२)। उक्तोऽर्थः। ‘प्रियस्य भर्तुः प्रतिकारकामा’ (रा० २।३७।३७)। अनुकार इह प्रतिकारः। प्रतिः सादृश्ये। वेषादिभिस्तदवस्थासदृशावस्थासम्पादनकामेत्यर्थ इति तिलकः। ‘खलानां कण्टकानां च द्विविधैव प्रतिक्रिया। उपानन्मुखभङ्गो वा दूरतो वा विसर्जनम्॥’ प्रतिक्रिया प्रतिकारः प्रतिविधानम्। ‘भैक्षेणाप्यर्जयिष्यामि पुनर्न्यास-प्रतिक्रियाम्’ (मृच्छ० ३।२६)। प्रतिक्रिया निर्यातनम्, प्रत्यर्पणम्। ‘मङ्गलालम्भनं चैव शरीरस्य प्रतिक्रिया’ (भा० शां० ५९।६६)। प्रतिक्रिया प्रतिकर्म अलङ्क्रिया। ‘तत्राप्रतिकारिणोऽपचारिणश्च रोगो व्यक्ततरः’ (सुश्रुत० चि० ५।४)। अप्रतिकारी यो भैषज्यं न कारयति। अपचारी अयथार्थकारी। ‘सा तु रज्ज्वादिभिर्बद्धा विषप्रतिकरी मता’ (सुश्रुत० उत्तर० सर्प० कल्प० ५।५)। विषप्रतिकरी विषप्रतिकारहेतुः। ‘ततः सीतां शिरःस्नातां संयुक्तां प्रतिकर्मणा’ (रा० ६।११४।१४)। प्रतिकर्म प्रसाधनमित्यमरः। कृष् {प्रतिकृष्} कृष् (कृष विलेखने)। ‘प्रतिकृष्टं मतं गुह्ये द्विरावृत्त्यां च कर्षिते। प्रतिकृष्टः प्रेषिते स्यात्प्रत्याख्याते च वाच्यवत्’ (विश्व:)॥ निकृष्टप्रतिकृष्टार्वयाप्यरेफावमाधमाः (अमरः)। ‘उत्सर्जनस्य वा प्रतिकर्षः’ (आप० ध० १।९।३ इत्यत्रोज्ज्वलायाम्)। भविष्यतोऽर्थस्य प्राक् सम्भावनं प्रतिकर्षः। कॄ {प्रतिकॄ} कॄ (कॄ विक्षेपे)। ‘उरोविदारं प्रतिचस्करे नखैः’ (शिशु० १।४७)। प्रतिचस्करे हतः (हिंसितः)। निरङ्कुशः कविरस्थाने किरतेः सुटं करोति। ‘प्रतिस्कीर्णं हं ते वृषल भूयात्। तथा ते वृषल विक्षेपो भूयाद्यथा हिंसामनुबध्नाति’ (हिंसायां प्रतेश्च ६।१।१४१ सूत्र वृत्तिः)। क्लृप् {प्रतिक्लृप्} क्लृप् (कृपू सामर्थ्ये )। ‘तद्यथा राजानमायान्तमुग्राः प्रत्येनसः सूतग्रामण्योऽन्नैः पानैरावसथैः प्रतिकल्पन्ते’ (श० ब्रा० १४।७।२।४३)। प्रतिग्रहीतुं सम्भावयितुं सज्जन्त उद्यता भवन्तीति यावत्। क्रम् {प्रतिक्रम्} क्रम् (क्रमु पादविक्षेपे)। ‘तदु ह जानश्रुतिः पौत्रायणः षट् शतानि गवां निष्कमश्वतरीरथं तदादाय प्रतिचक्रमे’ (छां० उ० ४।२।१)। प्रतिचक्रमे प्रतिजगाम। ‘भद्रे प्रतिक्राम नियच्छ वाचम्’ (भा० वन० १६९।२३)। प्रतिक्राम निवर्तस्व इतः प्रतियाहि। गृहान् प्रतिनिवर्तस्व। क्रुध् {प्रतिक्रुध्} क्रुध् (क्रुध क्रोधे)। ‘क्रुध्यन्त न प्रतिक्रुध्येत्’ (मनु० ६।४८)। क्षि {प्रतिक्षि} क्षि (क्षि निवासगत्योः)। ‘आ त्वा जिघर्मि मनसा घृतेन प्रतिक्षियन्तं भुवनानि विश्वा’ (ऋ० २।१०।४)। विश्वानि भुवनानि प्रत्येकमधिवसन्तम्। अधितिष्ठन्तम्। क्षिप् {प्रतिक्षिप्} क्षिप् (क्षिप प्रेरणे)। ‘प्रतिक्षिपन्तः संसारमिहिकावरणं वयम्’ (यो० वा० ५।४।३०)। प्रतिक्षिपन्तः प्रास्यन्तः पराकुर्वन्तः। प्रतिक्षिप्तोऽधिक्षिप्त इत्यमरः। प्रतिक्षिप्यते न्यक् क्रियते स्मेति स्वामी। ‘अग्नावेनां प्रतिक्षिप्य’ (भा० आदि० )। प्रतिक्षिप्य=प्रास्य। ‘न हि सामान्यमात्रलक्षणेनोपयोगिविशेषलक्षणानां प्रतिक्षेपः शक्यः कर्तुम्’ (ध्वन्या० ३।३३ इत्यत्र लोचने)। ‘तस्य प्रदीपादिनिष्ठस्य वास्तवस्य शब्दार्थ-विषयत्वस्य प्रतिक्षेपात्’ (व्यक्ति० १)। प्रतिक्षेपो निरासोऽनङ्गीकारः। ख्या {प्रतिख्या} ख्या (ख्या प्रकथने, चक्षिङ आदेशो वा)। ‘तामस्य रीतिं परशोरिव प्रत्यनीकमख्यम्…’ (ऋ० ५।४८।४)। प्रत्यख्यम् ऐक्षिषि। ‘तं हो प्रतिख्यायोवाच’ (याज्ञवल्क्यः) (श० ब्रा० ११।६।३।३)। प्रतिख्याय=अभिवीक्ष्य। ‘अशनायां ह वा एषा यजमानस्य प्रतिख्याय वाश्यते तामन्नमप्यादयेच्छान्त्यै’ (ऐ० ब्रा० ५।२७)। प्रतिख्याय प्रख्याप्य सूचयित्वा। ‘पाप्मानं प्रतिख्याय’ (तै० ब्रा० १।४।६।२)। प्रख्याप्येत्यर्थः। गद् {प्रतिगद्} गद् (गद व्यक्तायां वाचि)। ‘आभिर्गाथाभिरव्यग्रः प्रश्नं प्रतिजगाद ह’ (भा० अनु० १२४।८)। प्रतिजगाद प्रत्युवाच। गम् {प्रतिगम्} गम् (गम्लृ गतौ)। ‘प्रकर्षेणानित्यः स विज्ञायते। स पुनः सत्येवाश्रयेऽभूत्वा भवतीति यो भूत्वा प्रतिगच्छति स एव भवितुमर्हति’ (वर्णे चानित्ये ५।४।३१ सूत्रे न्यासः)। ‘अहं न तान् (लोकान्) वै प्रतिगन्ता’ (भा० आदि० ९३।५)। प्रतिगन्ता=प्रतिगन्तास्मि=निवर्तिताहे। ‘प्रतिजग्मुर्यथागतम्’ (नै० ५।३९)। उक्तोऽर्थः। ‘तस्य सन्दिदिहे बुद्धिस्तां दृष्ट्वा तद्विनिर्णये। अधीतां योगहीनस्य विद्यां प्रतिगतामिव’ (रा० ५।१८।१८)॥ प्रतिगतां विस्मृताम्। ‘प्रयतेनात्मना तात प्रतिगम्याभिवादय’ (भा० वन० १४२।१०)। प्रतिगम्य=उपेत्य=तत्सकाशमित्वा। ‘एनसा प्रतिगतः प्रत्येनाः’ (आदिः प्रत्येनसि ६।२।२७ सूत्रे वृत्तौ)। प्रत्येना नेदिष्ठी येन प्रेतस्य पित्रादेर्ऋणमपाकरणीयं भवति (१)। प्रतिभूः (२)। आगस्कृतां शासनेऽधिकृतश्च (३)। गर्ज् {प्रतिगर्ज्} गर्ज् (गर्ज अव्यक्ते शब्दे)। ‘कृष्टासेः प्रतिबिम्बं स्वं हित्वा नान्योऽस्य संमुखः। नापरः प्रतिशब्दाच्च गर्जतः प्रतिगर्जति’ (राज० ८।१५६३)॥ प्रतिगर्जति प्रतिद्वन्द्वितया गर्जति। अहो अयोनिजोपमा कवेः। ऋषीणां कदनं कृत्वा गर्जति मामपि प्रतिगर्जति। सिंहो धनध्वनिं प्रतिगर्जति। उक्तोऽर्थः। गाह् {प्रतिगाह्} गाह् (गाहू विलोडने)। ‘प्रतिगाहन्ते वनानि’ (रा० ३।७६।३४)। प्रतिगाहन्तेऽन्तः प्रविशन्ति, हठात् प्रविशन्तीति वा। गुप् {प्रतिगुप्} गुप् (गुपू रक्षणे)। ‘प्रतिगुप्त०’ (श० ब्रा० ३।२।२।२७)। प्रतिगुप्तः=गुप्तः=रक्षितः, कृतावेक्षणः, कृतप्रतिजागरः। गुह् {प्रतिगुह्} गुह् (गुहू संवरणे)। ‘प्रत्यगूहुर्महानद्यः’ (भा० सौ० १।३)। प्रत्यगूहुः प्रत्यगूहन् (प्रत्यगूहन्त) अन्तरदधत, तिरोऽदधत। गृध् {प्रतिगृध्} गृध् (गृधु अभिकाङ्क्षायाम्)। ‘आघ्राय सुबहून्गन्धांस्तानेव प्रतिगृध्यति’ (भा० आश्व० ३०।९)। तेषु गन्धेषु गृध्यति लुभ्यतीत्यर्थः। प्रतिः केवलं सकर्मकतां प्रयोजयति नार्थे विशेषं करोति। गृ {प्रतिगृ} गृ (गृ शब्दे)। ‘प्रति वां सूर उदिते मित्रं गृणीषे वरुणम्’ (ऋ० ७।६६।७)। प्रतिगृणीषे उपह्वयसि, स्तौषि। ‘प्रति षीमग्निर्जरते समिद्धः। प्रति विप्रासो मतिभिर्गृणन्तः’ (ऋ० ७।७८।२)॥ उक्तोऽर्थः। ‘शंसावाध्वर्यो प्रति मे गृणीहि’ (ऋ० ३।५३।३)। प्रतिगृणीहि प्रतिवाचं ब्रूहि। ‘ओमुन्नय हव्य देवेभ्यः पाप्मनो माम् इत्युच्चैः प्रतिगृणाति’ (भा० श्रौ० ६।११।२)। प्रतिशंसतीत्यर्थः। ‘होत्रेऽनुगृणाति होत्रे प्रतिगृणाति। होतारं शंसन्तं प्रोत्साहयतीत्यर्थ इति अनुप्रतिगृणश्च’ (पा० १।४।४१) इति सूत्रे वृत्तिः। ‘ओमामोदैष इत्यादिको होतुरुत्साहजननः प्रतिगरः’ (आश्व० श्रौ० ७।११)। ‘ओम् इत्यध्वर्युः प्रतिगरं प्रतिगृणाति’ (तै० सं० १।८।१)। उक्तोऽर्थः। ‘प्रत्यगृणात्तस्मै लक्ष्मणः’ (मुग्ध-बोधव्याकरणे)। इत्युदाहरन्मुग्धो बोपदेवो वृत्ति-विरोधादुपेक्ष्यः। प्रतिशंसने होतृकर्मकेऽध्वर्युकर्तृके प्रतिनियतः प्रतिगृणातिरनन्यविषयः। अनुगरः प्रतिगरः शंसितुः (होतुः) प्रोत्साहने वर्तते इति पा० १।४।४१ सूत्रे वृत्तिः। ग्रह् {प्रतिग्रह्} ग्रह् (ग्रह उपादाने)। ‘केनेमान् कामान् प्रतिग्रहीष्यामः’ (श० ब्रा० ९।३।२।७)। प्राप्स्याम इत्यर्थः। ‘तां चार्जुनः प्रत्यगृह्णात्सुतार्थे’ (भा० आदि० १।१७१)। तामुत्तरां सुतस्याभिमन्योरर्थेऽभ्युपैदित्यर्थः। ‘प्रतिजग्राह चाग्निस्तु राजकन्यां सुदर्शनाम्’ (भा० अनु० २।३४)। प्रतिजग्राह अभ्युपजगाम आददे उपयेम इत्यर्थः। ‘प्रतिग्रहीता तामस्मि न भरेयं च यामहम्’ (भा० आदि० ४६।९) उक्तोऽर्थः। ‘न तु पापकृतां राज्ञां प्रतिगृह्णन्ति साधवः’ (भा० अनु० ६१।५)। न प्रतिगृह्णन्ति, दानं न प्रतीच्छन्ति। ‘ददति प्रतिगृह्णन्ति षट्सु कर्म्मस्ववस्थिताः’ (भा० शां० ७७।११)। ‘रथन्तरं प्रतिगृह्णाति पश्चात्’ (अथर्व० १३।३।११)। प्रतिगृह्णाति अवलम्बते। ‘परशुं तप्तं प्रतिगृह्णाति’ (छां० उ० ६।१६।१)। ‘स चैनं वृत्तपीनाभ्यां बाहुभ्यां प्रत्यगृह्णत’ (भा० वन० ४३।१९)। प्रत्यगृह्णत=प्रत्यगृह्णात्, प्रत्यगृह्णीत=पर्यरभत=उपागूहत=पर्यष्वजत। स इन्द्रः। एनं कौन्तेयम्। ‘अभिपद्य च बाहुभ्यां प्रत्यगृह्णादमर्षितः। मातङ्गमिव मातङ्गः प्रभिन्नकरटामुखम्’ (भा० वन० ११।५६)॥ प्रत्यगृह्णादवालम्बत उपापीडयत्, अबाधत। ‘ते तं मङ्गलानि…प्रयुञ्जानाः प्रत्यगृह्णन्दृढव्रताः’ (रा० ३।१।११ कतकधूतः पाठः)। प्रत्यगृह्णन् असभाजयन्, समभावयन्, सदकुर्वन्। ‘अभिवादयमानं त्वां पाणिभ्यां भीमपूर्वजः। प्रतिगृह्णातु सौहार्दात् कुन्तीपुत्रो युधिष्ठिरः’ (भा० उ० १३८।१४)॥ उपेतं त्वाम् आद्रियताम् इत्याह। ‘दृष्ट्या प्रसादामलया कुमारं प्रत्यग्रहीत्संवरणस्रजेव’ (रघु० ६।८०)। प्रसन्नावदातया दृशा कुमारं समबीभवदित्यर्थः। ‘स चापि प्रतिजग्राह धर्मेण विदुरं ततः’ (भा० आदि० २०६।१०)। आतिथ्येन सच्चकारेत्यर्थः। ‘स रामं सर्वकामैस्तं भरद्वाजः प्रियातिथिम्। सभार्यं सह च भ्रात्रा प्रतिजग्राह हर्षयन्’ (रा० २।५४।३३)॥ प्रतिजग्राह कामैः काम्यैः पदार्थैरुपचचारेति यावत्। आतिथ्येन वशीकृतवानिति तिलकः। ‘प्रत्यगृह्णाद् यथान्यायं विदुरश्च महामनाः’ (भा० आश्व० ६६।६)। तानागतान्सदकरोदित्यर्थः। ‘स चैनं प्रतिजग्राह विधिदृष्टेन कर्मणा’ (भा० उ० ४१।९)। उक्तोऽर्थः। ‘विधिदृष्टेन कर्मणा मधुपर्कादिना। कच्चिद् वचः प्रतिगृह्णाति तच्च’ (भा० आश्व० ९।२१)। प्रतिगृह्णाति अनुरुणद्धि अनुसरति, अनुमन्यते। ‘तद्वाक्यं…न प्रतिजग्राह मर्तुकाम इवौषधम्’ (रा० ३।४४।१)। ‘तथेति च नृपस्याज्ञां मन्त्रिणः प्रतिगृह्णते’ (रा० १।११।१८)। उक्तोऽर्थः। ‘एवं शप्तस्तु गुरुणा प्रत्यगृह्णात्कृताञ्जलिः’ (भा० पु० ९।२।१०)। ‘प्रियमाख्यामि ते देवि राघवस्य महाजयम्। धर्मज्ञे वर्धसे दिष्ट्या जयोऽयं प्रतिगृह्यताम्’ (रा० ६।९८।६)॥ प्रतिगृह्यतां समुपजोषं बुध्यतां श्रूयताम्। ‘तं देवासः प्रति गृभ्णन्त्यश्वम्’ (ऋ० १।१६२।१५)। प्रतिगृभ्णन्ति प्रतिगृह्णन्ति प्रतीच्छन्ति स्वीकुर्वन्ति। ‘एष ह वै कुणपमत्ते यः सत्रे प्रतिगृह्णाति।’ प्रतिग्रहं दानमादत्ते। ‘गायतश्च मत्तस्य च न प्रतिगृह्यं यत्प्रतिगृह्णीयाच्छमलं प्रतिगृह्णीयात्’ (तै० ब्रा० १।३।२।७)। उक्तोऽर्थः। ‘ये दानशीलान् प्रतिगृह्णते सदा न चाप्यर्थांश्चाददते परेभ्यः’ (भा० अनु० १०२।३०)। ‘सो अर्णवो न नद्यः समुद्रियः प्रतिगृभ्णाति।’ (ऋ० १।५५।२)। प्रतिगृभ्णाति आत्मन्यन्तर्धत्ते, समावेशयति। ‘वशा यज्ञं प्रत्यगृह्णाद् वशा सूर्यमधारयत्’ (अथर्व० १०।१०।२५)। उक्तोऽर्थः। ‘यथा हि गोवृषो वर्षं प्रतिगृह्णाति लीलया’ (भा० द्रोण० १२८।१७)। प्रतिगृह्णाति सहते। ‘प्रतिजग्राह कालिङ्गस्तमस्त्रैर्गजसाधनः’ (रघु० ४।४०)। प्रतिजग्राह रुरोध। ‘तानि मुक्तानि शस्त्राणि…। प्रतिजग्राह विशिखैर्नद्योघानिव सागरः’ (रा० ३।२५।१३)॥ अवरुरोधेति तिलकः। ‘तत्र द्रमाणां शिलानां च वर्षं प्राणहरं महत्। प्रतिजग्राह धर्मात्मा राघवस्तीक्ष्णसायकैः’ (रा० ३।२६।३-४)॥ ‘…सायकैः शितैः। तीक्ष्णाग्रैः प्रतिजग्राह सम्प्राप्तानतिथीनिव’ (रा० ३।२६।२०)। ‘तं शरैः प्रतिजग्राह’ (रघु० १२।४७)। उक्तोऽर्थः। ‘तुरगादीनि भिन्नानि प्रतिगृह्णाति यद्बलम्। प्रतिग्रह इति ख्यातः स तु कार्यो भरक्षमः’ (का० नी० सा० २०।४ इत्यत्र प्रक्षिप्तः श्लोकः)॥ निगदव्याख्यातम्। ‘यस्त्वा शाले प्रतिगृह्णाति’ (अथर्व० ९।३।९)। प्रतिगृह्णाति वासाय परिगृह्णाति स्वीकरोति। ‘अन्येन पात्रेण पशून्दुहन्ति, अन्येन प्रतिगृह्णन्ति’ (तै० ब्रा० १।४।१।५)। प्रतिगृह्णन्ति मुखेन सन्धाय गृह्णन्ति अश्नन्ति। ‘प्रयम्यमानान् (सोमान्) प्रति षू गृभाय’ (ऋ० ३।३६।२)। उक्तोऽर्थः। ‘एकाहमपि पश्येयं यद्यहं राममातरम्। अञ्जलिं प्रतिगृह्णन्तीम्…’ (रा० २।१२।४८)॥ अञ्जलिबन्धं सत्कारं प्रतीच्छन्तीम्। ‘प्रतिगृह्णन्नविद्वांस्तु भस्मीभवति दारुवत्’ (मनु० ४।१८८)। प्रतिगृह्णन् दानमाददानः। ‘स्तुवतो दुहिता त्वं वै याचतः प्रतिगृह्णतः। अथाहं स्तूयमानस्य ददतोऽप्रतिगृह्णतः’ (शर्मिष्ठादेवयान्योः संवादगाथा, बौ० ध० २।२।४।२७)॥ उक्तोऽर्थः। ‘मुष्टं प्रतिग्राहयता स्वमर्थं पात्रीकृतो दस्युरिवासि येन’ (शा० ५।२०)। ‘तेन हि वर्षवरप्रतिगृहीतमेनं तत्र भवतः सकाशं प्रापय’ (माल० ४)। प्रतिगृहीतमवलम्बितम् अवष्टब्धम्। ‘प्रतिगृहीतं वचः सिद्धिदर्शिनो ब्राह्मणस्य’ (माल० ३)। ‘सखे त्वमम्बया पुत्र इति प्रतिगृहीतः’ (शा० २)। प्रतिगृहीतः स्वीकृतः। ‘जाया-प्रतिग्राहितगन्ध-माल्याम्’ (रघु० २।१)। प्रतिग्राहिते स्वीकारिते। ‘प्रतिग्राहितविप्रप्रकीर्यमाणशान्त्युदकविप्रुषि’ (हर्ष० पञ्चम उच्छ्वासे)। प्रतिग्राहिता विप्राः स्वीकारिताः प्रतिग्रहं प्रतिपादिताः। ‘तेषामञ्जलिपद्मानि प्रगृहीतानि सर्वशः। प्रतिगृह्यः…’ (रा० २।३।१)॥ प्रतिगृह्य स्वीकृत्य प्रतीष्य। ‘प्रतिगृह्येप्सितं दण्डम्’ (मनु० २।४८)। प्रतिगृह्य गृहीत्वा। ‘प्रतिगृह्याप्यनध्यायः’ (शां० गृ० ४।७।५५)। प्रतिग्रहं गृहीत्वा। ‘विधिवत् प्रतिगृह्यापि त्यजेत्कन्यां विगर्हिताम्’ (मनु० ९।७२)। विधिनोपयम्पेत्यर्थः। ‘प्रतिगृह्य तु कैकेयी श्वशुरं सुकृतेन मे’ (रा० ३।४७।७)। प्रतिगृह्य स्वीकृत्य वशेकृत्वा, आत्मसात् कृत्वा प्राध्वंकृत्य। ‘ग्रामादाहृत्य वाश्नीयादष्टौ ग्रामान्वने वसन्। प्रतिगृह्य पुटेनैव पाणिना शकलेन वा’ (मनु० ६।२८)॥ प्रतिगृह्य आदाय। ‘नरः प्रतिग्राह्य महीं न याति परमापदम्’ (भा० अनु० ६२।३२)। प्रतिग्राह्य प्रदिश्य वितीर्य दत्त्वा। ‘यदि चास्मि प्रतिग्राह्यः साम्प्रतं तद् वदस्व मे’ (भा० आश्व० ५७।११)। प्रतिगृह्यतेऽस्मादिति प्रतिग्राह्यः। प्रतिग्रहे योग्य इत्यर्थः। ‘अपादाने कृत्यो बाहुलकात्। नास्माभिः प्रतिग्राह्यं सखे देयं तु सर्वदा’ (रा० २।८७।१७)। न प्रतिग्राह्यं दानमिति न ग्राह्यम्। इयं भरतोक्तिः। ‘स ते प्रतिग्रहीतव्यः सौमित्रिसहितोऽतिथिः’ (रा० ३।७४।१६)। प्रतिग्रहीतव्यः प्रत्येषणीयः सत्कर्तव्यः संभावनीयः। ‘प्रतिग्रहसमर्थोपि प्रसङ्गं तत्र वर्जयेत्’ (मनु० ४।१८६)। यत् प्रतिगृह्यते स्वीक्रियत आदीयते याचमानैरयाचमानैर्वा विप्रादिभिः क्षत्रियादिभ्यः स प्रतिग्रहः। ‘प्रतिग्रहाद्याजनाद्वा तथैवाध्यापनादपि। प्रतिग्रहः प्रत्यवरः…’ (मनु० १०।१०९)॥ निन्दितादसतः प्रतिग्रह इति कुल्लूकः। तत्र निन्दितादित्युक्तिरमूला। ‘राज्ञः प्रतिग्रहोऽयम्’ (शा० १)। प्रतिग्रह उपहारः प्राभृतकमुपदा। ‘प्रतिग्रहाय कृष्णस्य यमौ प्रास्थापयत्तदा’ (भा० आदि० २२१।३४)। प्रतिग्रहाय सन्मानेनानेतुम्। ‘प्रतिग्रहाय पाण्डूनां प्रेषयामास कौरवान्’ (भा० आदि० २०७।१२)। प्रत्युद्गमनायेत्यर्थः। ‘तां सर्वशक्त्या प्रहितां सुशक्तिं…। प्रतिग्रहायाभिननर्द शल्यः’ (भा० शल्य० १७।४९)। प्रतिग्रहाय=प्रतिवारणाय। ‘यश्च बाल एव प्रीत्या द्विजातीनप्रीत्या चारातीन् समग्रान् प्रतिग्रहानग्राहयत्’ (हर्ष० ७मे उच्छ्वासे)। प्रतिग्रहः सैन्यपश्चाद्भागः। तथा चामरः–सैन्यपृष्ठे प्रतिग्रहः। ‘पृष्ठानीकाद् द्विशतधनुर्व्यवहितं पृष्ठतोऽवस्थितं राजावस्थानं प्रतिग्रह उच्यते’ (का० नी० सा० २०।३० इत्यत्रोपाध्यायनिरपेक्षा)। निगदव्याख्यातम्। ‘अजः केशप्रतिग्राहाय’ (गो० गृ० ३।१।९)। केशप्रतिग्राहः केशकल्पको नापितः। प्रतिग्राहः पतद्ग्रहः (इत्यमरः)। ‘श्रोत्रिया अप्रतिग्राहका उपसमेता भवन्ति’ (श० ब्रा० १३।४।३।१४)। अप्रतिग्राहका ये न प्रतिगृह्णन्ति दानं न स्वीकुर्वते। ‘अप्रतिग्राहिणां चैव यतीनामूर्ध्वरेतसाम्’ (भा० वि० १८।२२)। उक्तोऽर्थः। ‘यद्वै ददाति विप्रेभ्यो ब्राह्मणः प्रतिगृह्य वै’ (भा० अनु० ६८।३०)। प्रतिगृह्य प्रतिग्रह इत्यावाय। ‘शूद्राः प्रतिग्रहीष्यन्ति’ (भा० पु० १२।३।६८)। दानं ग्रहीष्यन्तीत्यर्थः। ‘प्रेव रिच्यते यो याजयति प्रति वा गृह्णाति’ (तै० ब्रा० २।१६)। उक्तोऽर्थः। चक्ष् {प्रतिचक्ष्} चक्ष् (चक्षिङ् व्यक्तायां वाचि, छन्दसि दर्शनेपि)। ‘प्रति यच्चष्टं अनृतमनेना अव द्विता वरुणो मायी नः सात्’ (ऋ० ७।२८।४)। प्रतिचष्टं प्रतिपश्यति। ‘स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव’ (ऋ० १।१२८।४)॥ उक्तोऽर्थः। स्वसारावुषसौ। ‘प्रति चक्ष्व वि चक्ष्वेन्द्रश्च सोम जागृतम्’ (अथर्व० ८।४।२५)। प्रतिचक्ष्व प्रतिकूलं प्रत्येकं वा पश्य। ‘यदा तु सर्वभूतेषु दारुष्वग्निमिव स्थितम्। प्रति चक्षीत मां लोकः’ (भा० पु० ३।९।३२) प्रतिचक्षीत पश्येत्। छन्दश्छायानुकार्येष कविः। लोके तु दर्शनेऽर्थे प्रयोगः सुदुरापः। ‘प्रत्यचष्ट… द्विजागमनमेव सः’ (भा० पु० ९।४।४१)। प्रत्यचष्ट प्रत्यैक्षत उदैक्षत आशंसत। अत्रार्थेपि च्छन्दोनुकार एव कारणम्। ‘विश्वा रूपा प्रतिचक्षाणः’ (ऋ० ९।८५।१२)। प्रतिचक्षाणः प्रतिपश्यन्। ‘यद्वा केशेषु प्रतिचक्षणे वा’ (अथर्व० १।१८।३)। प्रतिचक्षणं चक्षुः। चर् {प्रतिचर्} चर् (चर गतिभक्षणयोः)। ‘अत उ त्वा पितुभृतो जनित्रीरन्नावृधं प्रति चरन्त्यन्नैः’ (ऋ० १०।१।४)। प्रतिचरन्ति अभिमुखमायान्ति उपक्रामन्ति। ‘देवताभिरेव देवताः प्रतिचरति’ (तै० सं० २।२।९।२)। प्रतिचरति प्रापयति। चि {प्रतिचि} चि (चिञ् चयने)। ‘धमनीप्रतिचयः’ (चरक० सूत्र० २०।२०)। धमन्युपलेप इत्यर्थः। ‘सुदिनासु सभासु कार्यमेतत् प्रतिचिन्वीत विशेषतः स्वयं तु’ (पुण्यसुदिनाभ्यां क्लीबतेष्टा इत्यत्र तत्त्वबोधिन्याम्)। चिन्त् {प्रतिचिन्त्} चिन्त् (चिति स्मृत्याम्)। ‘शास्त्रं सुविचिन्त्यापि प्रतिचिन्तनीयम्’ (सुभाषितम्)। प्रतिचिन्तनीयं पुनश्चिन्तनीयम्। जन् {प्रतिजन्} जन् (जनी प्रादुर्भावे)। ‘त्वमेव प्रतिजायसे’ (प्रश्नोप० २।७)। पुनर्जायसे इत्यर्थः। प्रतिजातकोपः=पुनरुत्पन्नक्रोधः। जागृ {प्रतिजागृ} जागृ (जागृ निद्राक्षये)। ‘सर्वदा स भवत्येवं सर्वत्र प्रति-जागृविः’ (अष्टाङ्ग० सूत्र० ७।१)। ‘ज्योतिरग्रा उषसः प्रति जागरासि’ (अथर्व० १४।२।३१)। प्रति जागरासि जागृहि। अनत्यन्तसंयोगेपि उषस इति द्वितीयान्तम्। प्रतियोगे वा द्वितीया द्रष्टव्या। तदा प्रतिरनुपसर्गो भवति। ‘उद्बुध्यस्वाग्ने प्रतिजागृहि’ (वा० सं० १५।५४)। प्रतिजागृहि संनिकर्षे सनीडे जागरिता भव। जाग्रस्तृन्। जुष् {प्रतिजुष्} (जुषी प्रीतिसेवनयोः)। ‘प्रति देवाँ अजुषत प्रयोभिः’ (ऋ० ९।९२।१)। ज्ञा {प्रतिज्ञा} ज्ञा (ज्ञा अवबोधने)। ‘वास्तोष्पते प्रति जानीह्यस्मान्’ (तै० सं० ३।४।१०।३६)। आत्मीयत्वेन बुध्यस्व प्रत्येकं वाऽस्माञ्जानीहीति भट्टभास्करः। प्रतिजानीहि अङ्गीकुर्विति लौ० गृ० सू० देवपालः। ‘चाण्डाल प्रतिजानीहि येन मोक्षमवाप्स्यसि’ (भा० अनु० १०१।२६)। प्रतिजानीहि=जानीहि। नार्थः प्रतिना। ‘अनामयं प्रतिजाने तवाहं सहानुजैः कुशली चास्मि विद्वन्’ (भा० उ० २३।६)। अत्रापि जान इत्येवार्थः। सञ्जयकृतस्य कुशलप्रश्नस्यानन्तरं यौधिष्ठिरं प्रतिवचनमिदम्। ‘येदिलस्येहितं सद्यः प्रतिजज्ञे प्रतापवान्’ (शि० भा० ४।७)। उक्तचर एवार्थः। ‘कौन्तेय प्रतिजानीहि न मे भक्तः प्रणश्यति’ (गीता० ९।३१)। प्रतिजानीहि निश्चितं जानीहि, अवधारय। ‘शतं प्रतिजानीते’ (पा० १।३।४६ वृत्तौ)। प्रतिशृणोति। ‘हरचापारोपणेन कन्यादानं प्रतिजानीते’ (प्र० रा०)। उक्तोऽर्थः। ‘ब्रह्मन्न प्रतिजानीमो नास्तिको जायते जनः’ (रा० १।६५।१४)। प्रतिकारं प्रतिक्रियां न जानीम इति कतकः। ‘नो हि न प्रत्यज्ञास्था ३ इति’ (ऐ० ब्रा० ६।३४)। आदित्यैरुक्तमर्थमभ्युपगतवानसीत्याह। ‘प्रति त्वा जानन्तु पितरः परेतम्।’ (अथर्व० १८।४।५१)। अभिजानन्तु प्रत्यभिजानन्त्वित्यर्थो भाति। सायणस्त्वनुजानन्त्वित्याह। ‘बृहस्पतिर्म आकूतिमाङ्गिरसः प्रति जानातु वाचमेताम्’ (अथर्व० १९।४।४)। मह्यं दातुं प्रतिजानातु स्मरत्विति सायणः। ‘सा यन्न प्रतिजानीत ज्ञातिभ्यो हास्यै तदहितᳫ स्यात्’ (श० ब्रा० २।५।२।२०)। प्रतिजानीत स्वीकुर्यात्। स्वकृतं व्यभिचारमिति शेषः। ‘को नु त्वाऽनुशशासेत्यन्ये मनुष्येभ्य इति ह प्रतिजज्ञे’ (छां० उ० ४।९।२)। प्रतिजज्ञे प्रत्युवाच। ‘त्वं नु भगवः सयुग्वा रैक्व इत्यहं ह्यरा ३ इति ह प्रतिजज्ञे’ (छां० उ० ४।१।८)। प्रतिजज्ञे बाढमित्युवाच। ‘प्रतिजानन्ति पूर्वाह्णे व्ययं व्यसनजं तव’ (भा० सभा० ५।६९)। प्रतिजानन्ति प्रतिज्ञापयन्ति निवेदयन्ति। ‘प्रेतलोकं गते मर्त्ये तत्तत्सर्वं विभावसुः। प्रतिजानाति पुण्यात्मा…’ (भा० अनु० १३०।१७)॥ प्रतिजानाति अर्पयति। ‘प्रतिज्ञातो म एष वरः’ (श० ब्रा० १४।९।१।८)। प्रतिज्ञातः स्वीकृतः। ‘प्रतिज्ञातं मया तावत् त्वयोक्तं देवि शृण्वता’ (रा० २।३८।१०)। प्रतिज्ञातं तथास्त्वित्यनुमतम्। ‘तीर्त्वा जवेनैव नितान्तदुस्तरां नदीं प्रतिज्ञामिव तां गरीयसीम्’ (शिशु० १२।७४)। प्रतिज्ञा प्रतिश्रवः, सङ्गरः। ‘दैवात् तीर्णप्रतिज्ञः’ (मुद्रा० ४।१२)। उक्तोऽर्थः। न्याये साध्यस्यार्थस्योपन्यासः प्रतिज्ञोच्यते यथा पर्वतो वह्निमान्। तॄ {प्रतितॄ} तॄ (तॄ प्लवनतरणयोः)। ‘प्लवं प्रतितरैर्हीनं कर्णधार इवाम्भसि’ (सुश्रुत० १।३४।१७)। नाव्यन्तः प्रविष्टजलोत्क्षेपकाः पुरुषाः प्रतितराः। दह् {प्रतिदह्} दह् (दह भस्मी करणे)। ‘प्रति ते ते अजरासस्तपिष्ठा अघशंसं शोशुचतो दहन्तु’ (ऋ० १०।८७।२०)। प्रतिदहन्तु प्रत्येकं दहन्तु ते तेऽजराः=शिखाः। ‘स तिग्मजम्भ रक्षसो दह प्रति’ (वा० सं० १५।३७)। ‘प्रति दह यातुधानम्’ (अथर्व० १।२८।२)। उक्तोऽर्थः। दा {प्रतिदा} दा (दाण् दाने, डुदाञ् दाने)। ‘सहस्रं वै प्रति पुरुषः पशूनां प्रति यच्छति’ (तै० सं०)। पुरुषः सहस्रस्य पशूनां भारेण तुल्यभारो भवतीत्यर्थः। ‘तिलेभ्यः प्रति यच्छति माषान्’ (पा० २।३।११ इत्यत्रोदाहरणम्)। तिलानादाय तदर्थे माषान् ददाति। इह प्रतिः कर्मप्रवचनीयः। ‘एतदादाय ते प्राणान् प्रतिदास्यन्ति पाण्डवाः’ (भा० सौ० १५।२७)। प्रतिदास्यन्ति=प्रणिदास्यन्ति विनिमास्यन्ते। ‘मन्यस्व नरदेवाय जानकी प्रतिदीयताम्’ (रा० ५।५१।२१)। आत्तपूर्वायाः सीताया दानं प्रतिदानम्। जानकी प्रत्यर्प्यतामित्यर्थः। ‘अद्यापि कोपविमुखीकृतगन्तुकामा नोक्तं वचः प्रतिददाति यथैव पूर्वम्’ (चौर० ३६)। उक्तं वचो न प्रतिददाति न प्रतिसन्दिशतीत्यर्थः। ‘सन्देशं प्रतिदास्यामि विष्णोः’ (हरि० ७२५०)। प्रतिसन्देशं दास्यामीत्यर्थः। ‘प्रतिदास्यामि भगवन् पुल्ँलिङ्गं तव सुव्रत’ (भा० उ० १९२।६)। पूर्वमात्तं प्रत्यर्पयिष्यामीत्यर्थः। ‘दत्तैषा भवता मह्यं तां ते प्रतिददाम्यहम्’ (भा० आश्व० ८९।१७)। उक्तोऽर्थः। ‘इहैव सन्तः प्रति दद्म एनत्’ (अथर्व० ६।११७।२)। एनद्ऋणं प्रतिदद्मो विगणयामः प्रतिनिर्यातयामः। ‘यत्र खल्वेकः प्रत्यादेयं ददाति द्वितीयश्च प्रतिदेयं गृह्णाति तत्रास्य दृष्टत्वात्प्रधानमृणशब्दः’ (न्या० सू० ४।१।६० भा०)। प्रतिदेयं पुनर्देयम्। पुमानुपनिधिर्न्यासः प्रतिदानं तदर्पणम् इत्यमरः। प्रतीपं दानं प्रतिदानमिति स्वामी। दिव् {प्रतिदिव्} दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। ‘शतं प्रतिदीव्यति। सहस्रं प्रतिदीव्यति। शतस्य प्रतिदीव्यति’ (पा० २।३।५९ सूत्रे वृत्तौ)। पणत इत्यर्थः। प्रतिरनर्थकः। यो दीव्यतेरर्थः स एव प्रतिदीव्यतेः। ‘शलाकां प्रतिदीव्यति’ (पा० २।३।५९ सूत्रे वृत्तौ प्रत्युदाहरणम्)। प्रतिदीव्यति प्रातिमुख्येन क्षिपतीत्यर्थः। ‘यो अस्मान् प्रतिदीव्यति’ (अथर्व० ७।१०९।४)। प्रतिकूलं द्यूतं करोतीत्यर्थः। ‘एतद्राजन्मम धनं प्रतिपाणोस्ति कस्तव। येन मां त्वं महाराज धनेन प्रतिदीव्यसे’ (भा० सभा० ६०।७)॥ प्रतिदीव्यसे प्रतिदीव्यसि विजिगीषसे, द्यूतं करोषि (मया समम्)। दिश् {प्रतिदिश्} दिश् (दिश अतिसर्जने)। ‘भुजगपतिप्रतिदेशितात्मकृत्यः’ (भा० शां० ३६५।९)। प्रतिदेशितं ज्ञापितम्। दुष् {प्रतिदुष्} दुष् (दुष वैकृत्ये)। ‘न भिन्नभाण्डे भुञ्जीत न भावप्रतिदूषिते’ (मनु० ४।६५)। भावप्रतिदूषितं=यत्र मनो विचिकित्सति, निर्णिक्ततामस्य भाण्डस्य शङ्कते। ‘अनेन प्रतिदुष्टकर्मणा हता भवेदार्यपथे परे स्थिता’ (रा० ५।१२।३)। अत्र पाठशुद्धिरतिशङ्क्यते। नेह प्रतिरुपसर्गः। लोके व्यवहितस्योपसर्गस्य प्रयोगाभावात्। निपातस्य सतोप्यर्थोऽस्फुटः। एतेषु चार्थेषु प्रतिशब्दं पठत्यमरः–प्रतिः प्रतिनिधौ वीप्सालक्षणादौ प्रयोगतः। दुह् {प्रतिदुह्} दुह् (दुह प्रपूरणे)। ‘गौर्वै प्रतिधुक्, तस्य शृतं तस्यै शरस्तस्यै दधि तस्यै मस्तु तस्या आतञ्चनं तस्यै नवनीतं तस्यै घृतं तस्या आमिक्षा तस्यै वाजिनम्’ (श० ब्रा० ३।३।३।२)। प्रतिधुक् तत्कालदुग्धम्। ‘तस्य प्रातःसवनीयान् सोमान् प्रतिदुहा श्रीणाति’ (पञ्च० ब्रा० १८।४।२)। सद्यो दुग्धं पयः प्रतिधुक्। तेन प्रतिदुहा। दृश् {प्रतिदृश्} दृश् (दृशिर् प्रेक्षणे)। ‘उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य’ (ऋ० १०।३७।७)। उद्यति मित्रहरहर्दृशं पातयेमेत्याह। ‘दक्षिणस्यां दिशि यमं प्रत्यपश्यं व्यवस्थितम्’ (भा० वन० ६८।१४)। यमो मे दशोर्गोचरोऽभूदित्यर्थः। ‘दृशीक्ष्योः सदृशेप्यर्थे नाभेदः प्रतिपूर्वयोः’ (वा० प० ३।१२।१३)। प्रतिपश्यतीति तु प्रतीपदर्शनमर्थ इति हेलाराजः। ‘यावन्तो मा सपत्नानामायन्तं प्रतिपश्यथ’ (अथर्व० ७।१४।२)। प्रतिपश्यथ प्रतिकूलं निरीक्षध्वे। ‘आ पश्यति प्रति पश्यति परा पश्यति’ (अथर्व० ४।२०।१)। प्रतिपश्यति प्रतिमुखं स्थितं वर्तमानमपि भयकारणं निरसितुं जानातीति सायणः। ‘प्रति भद्रा अदृक्षत गवां सर्गा न रश्मयः’ (ऋ० ४।५२।५)। प्रत्यदृक्षत प्रत्यदर्शिषत प्रत्यदृश्यन्त। ‘प्रति केतवः प्रथमा अदृश्रन्’ (ऋ० ७।७८।१)। प्रत्यदृश्रन् आभिमुख्येनादृश्यन्त। ‘प्रति यदापो अदृश्रमायतीर्घृतं पयांसि बिभ्रतीर्मधूनि’ (ऋ० १०।३०।१३)। ‘संयोगो वै प्रीतिकरो महत्सु प्रतिदृश्यते’ (भा० आदि० १७०।५६)। प्रतिदृश्यते प्रत्यक्षं दृश्यते। ‘राशयः प्रत्यदृश्यन्त वाससां नेजनेष्विव’ (भा० द्रोण० १८७।१३)। नेजनानि प्रक्षालप्रदेशाः। ‘नाद्य त्वां प्रतिपश्यामि गिरावस्मिन्नरोत्तम’ (भा० वन० ६४।२६)। एकाकिन्या दमयन्त्या उक्तिः। ‘यत्र नैवाद्य न प्रातर्भोजनं प्रतिदृश्यते’ (भा० उ० १३४।१२)। विदुलाया उक्तिरेषा। ‘एतस्मिन्नन्तरे रक्षो रावणः प्रत्यदृश्यत’ (भा० वन० २७८।११)। झटिति दृष्टिविषयतामगात्। ‘न ध्वजो नार्जुनस्तव न रथो न च केशवः। प्रत्यदृश्यत धारेण शरवर्षेण संवृतः’ (भा० द्रोण० १९।१८)॥ प्रत्यदृश्यत तत्कालमदृश्यत। ‘तपस्वी तत्र भगवानगस्त्यः प्रत्यदृश्यत’ (भा० उ० १७।२)। सद्योऽदृश्यतेत्यर्थः। ‘ब्राह्मणो गुणवान् कश्चित् पुरोधाः प्रतिदृश्यताम्’ (भा० आदि० १७४।१३)। प्रतिदृश्यताम् अनुसन्धीयताम्, अन्विष्यताम्। ‘ते देवा असुरान् प्रतिदृश्य यज्ञमन्यदेव कर्तुं दध्रिरे’ (श० ब्रा० ९।५।१।२१)। प्रतिदृश्य संमुखमायतो दृष्ट्वा। ‘गृहान्प्रतिदृश्य जपति’ (लौ० गृ० २७।३)। प्रतिदृश्य आभिमुख्येन दृष्ट्वा। ‘एतादृङ् च प्रतिदृङ् च’ (तै० सं० १।८।१३)। प्रतिदृङ् यः प्रतिकूलं पश्यति सः। ‘राक्षसानां सहस्रेषु न कश्चित् प्रत्यदृश्यत’ (रा० ६।९०।८०)। प्रत्यदृश्यत=अभिमुखो ऽ वालोक्यत। धा {प्रतिधा} धा (डुधाञ् धारणपोषणयोः)। ‘सरड्ढ वा अश्वस्य सक्थ्यावृहत्, तद् देवाश्चतुष्टोमेनैव प्रत्यदधुः’ (तै० सं० ५।३।१२।५)। प्रत्यदधुः पूर्ववत् स्थापितवन्तः। ‘तद् ग्रीवाः प्रतिदधाति’ (श० ब्रा० ३।४।४।१)। ‘ते देवा अश्विनावब्रुवन्। भिषजौ वै स्थः, इदं यज्ञस्य शिरः प्रतिधत्तम्’ ( )। ‘अथास्य शिरश्छित्त्वाऽन्यत्रापनिदधतुरथाश्वस्य शिर आहृत्य तद्धास्य प्रतिदधतुः’ (श० ब्रा० १४।१।१।२४)। ‘सद्यो जङ्घामायसीं विश्पलायै धने हिते सर्तवे प्रत्यधत्तम्’ (ऋ० १।११६।१५)। ‘प्रति जङ्घां विश्पलाया अधत्तम्’ (ऋ० १।११८।८)। अत्र सर्वत्र पूर्वोक्त एवार्थः। ‘तेषां छिन्नं प्रत्येतद् दधामि’ (तै० सं० १।५।१०।४)। सन्दधामीत्यर्थः। समोऽर्थे प्रतिः। ‘प्रत्येव प्रथमेन धत्ते विसृजति द्वितीयेन’ (तै० सं० ६।५।५)। उक्तोऽर्थः। ‘…मघ्वो अग्रमिन्द्रो मदाय प्रति धत् पिबध्यै’ (ऋ० ४।२७।५)। प्रतिधत् प्रतिधत्ते मुखेन सन्धत्ते मुखे दधाति। ‘तदस्मै जातायान्नाद्यं प्रति दधाति यथा कुमाराय स्तनम्’ (ऐ० ब्रा० ६।२९)। उक्तोऽर्थः। ‘तदग्ने चक्षुः प्रति धेहि रेभे शफारुजं येन पश्यसि यातुधानम्’ (ऋ० १०।८७।१२)। प्रतिधेहि प्रतिदेहि। तेन युक्तं कुर्वित्यर्थः। ‘उप मेतं प्रति म एतद् धत्तम्’ (श० ब्रा० ८।२।१।१२)। उक्तोऽर्थः। ‘स इदस्तेव प्रति धादसिष्यन्’ (ऋ० ६।३।५)। प्रतिधात् धनुषि सन्धत्ते। ‘इषु र्न धन्वन्प्रतिधीयते’ (ऋ० ९।६९।१)। ‘अहानि शं भवन्तु नः शं रात्री प्रति धीयताम्’ (अथर्व० ७।७२।१)। प्रतिधीयताम् सन्दधातु। व्यत्ययेन कर्तरि कर्मप्रत्यय इति सायणः। प्रतिधीयताम्=व्युच्छतु इति संस्कृतशार्मण्यकोषः। यदि व्यत्ययो नाभिमतस्तर्हि धीङ् आधारे दिवादिरभ्युपेयताम्। ‘ऊर्ध्वा धीतिः प्रत्यस्य प्रयामन्यधायि’ (ऋ० १।११९।२)। प्रत्यधायि व्यधायि प्रारम्भि। ‘प्रति स्तोमं दधीमहि तुराणाम्’ (ऋ० ७।४०।१)। उक्तोऽर्थः। ‘सुग्रीष्मः प्रतिधीयतां नः’ (पा० गृ० ३।२)। सम्पद्यतामित्यर्थः। ‘सोऽस्यायमात्मा पुण्येभ्यः कर्मभ्यः प्रतिधीयते’ (ऐ० उ० २।४)। विहितानि कर्माणि कर्तुं पितुः स्थाने प्रतिनिधीयते प्रतिनिधी क्रियते। ‘प्रतिदधानेभ्यश्च वो नमः’ (वा० सं० १६।२२) शरसन्धानं कुर्वद्भ्य इत्यर्थः। ‘तस्मात्सर्वाश्चतुरः पदः प्रतिदधत् पलायते’ (अश्वः) (तै० सं० ५।४।१२।५६)। प्रतिदधत् प्रतिक्षिपन् विहरन्, न्यस्यन्। ‘सर्वैः पद्भिः प्रतिदधत् पलायते’ (श ब्रा० १२।३।३।१)। उक्तोऽर्थः। ‘सप्त ऋषयः प्रतिहिताः शरीरे’ (वा० सं० ३४।५५)। प्रतिहिताः प्रतिनिहिताः, ध्यवस्थिताः। ‘प्रतिहितामायतां (इषुम्) मा विस्राष्टम्’ (अथर्व० ११।२।१) प्रतिहितां संहिताम् (इषुम्)। धनुष्यारोपिताम् इत्यर्थः। ‘नमस्ते रुद्रास्यते नमः प्रतिहितायै’ (अथर्व० ६।९०।३)। उक्तोऽर्थः। इषुः स्त्री छन्दसि प्रायेण। इषुः पुमाल्ँलोके प्रायेण। ‘प्रतिहिते च महिष्यां च जुहोति’ (बौ० श्रौ० १२।११)। प्रतिहितोऽत्यन्तप्रियः पुत्र इति सायणः। ‘मा शकन् प्रतिधामिषुम्’ (अथर्व० ८।८।२०)। प्रतिधाम् प्रतिधातुं सन्धातुम्। ‘शकि रणमुल्कमुलौ’ (पा० ३।४।१२) इति तुमुन्नर्थे णमुल्। ‘अपदे पादा प्रतिधातवेऽकः’ (ऋ० १।२४।८)। प्रतिधातवे प्रतिधातुम्। तुमर्थे तवेन्। ‘प्रतिधिरिति पृथिवीम्’ (तै० सं० ५।३।६।२८)। प्रत्येकं धारयति मातृवत् प्रजा इति धिः पृथिवीति भट्टभास्करः। ‘प्रतिधिना पृथिव्या पृथिवीं जिन्व’ (वा० सं० १५।६)। ‘अनितिरसि सन्धिरसि प्रतिधिरसि’ (गो० ब्रा० उ० २।१३)। ‘एकया प्रतिधाऽपिबत् साकं सरांसि त्रिशतम्’ (ऋ० ८।७७।४, नि० ५।२।६)। एकया प्रतिधा=एकेन प्रतिधानेन। सकृत्सन्धाय मुखेन पानपात्रम्। एकेनोच्छ्वासेनेत्यर्थः। ‘काङ्क्षत नाभिकृन्तनेन स्तनप्रतिधानेन च’ (गो० गृ० २।७।१७)। उक्तोऽर्थः। ‘केचिदत्र धेट् पाने इत्यस्य प्रयोगं मन्यते। तदसत्। उत्तरत्र’ (२।७।२२) स्तनं च प्रतिधत्तेति श्रवणात्। ‘एतं वो युवानं प्रतिदध्मः’ (अथर्व० ९।४।२४)। प्रतिदध्मोऽर्पयामः, उपहरामः। ‘प्रजापते र्वा अक्ष्यश्वयत् तत्परापतत्… तद् देवा अश्वमेधेत प्रत्यदधुः’ (पञ्च० ब्रा० २१।४।२)। प्रत्यदधुः पुनः संहितमकुर्वन्। धाव् {प्रतिधाव्} धाव् (धावु गतिशुद्ध्योः)। ‘उत्कूलमुद्वहो भवोदुह्य प्रति धावतात्’ (अथर्व० १९।२५।१)। प्रतिधावतात् प्रत्यग् धाव। वेगितया गत्या निवर्तस्व। धी {प्रतिधी} धी (धीङ् आधारे)। ‘शं रात्री प्रति धीयताम्’ (अथर्व० ७।७२।१)। प्रतिधीयतां प्रतितिष्ठतु। धृ {प्रतिधृ} धृ (धृञ् धारणे)। ‘तस्मादेनाः स्यन्दमाना न किञ्चन प्रतिधारयति’ (श० ब्रा० ३।९।४।४)। प्रतिधारयति वारयति उपरमयति, रुणद्धि। ‘प्रतिधारयति वै ग्रीवा अथो शिरः’ (ऐ० ब्रा० ३।२)। उत्थातुमादौ गलमुन्नमयतीत्यर्थ इति सायणः। उद्ग्रीवो भवतीति यावत्। धृष् {प्रतिधृष्} धृष् (धृष प्रसहने)। ‘कस्त इन्द्र प्रति वज्रं दधर्ष’ (ऋ० ८।९६।९)। प्रतिदधर्ष प्रसहते प्रतिगृह्णाति प्रतिरुणद्धि। ‘तिग्मा अस्य हनवो न प्रतिधृषे’ (ऋ० ८।६०।१३)। उक्तोऽर्थः। ध्यै {प्रतिध्यै} ध्यै (ध्यै चिन्तायाम्)। ‘सुपर्णोऽथाब्रवीद् विप्रं प्रतिध्यातं मया द्विज’ (भा० उ० ११३।८)। प्रध्यातं वै मया द्विजेति पाठान्तरम्। प्रतिध्यातं ध्यातं चिन्तितम्। ध्वंस् {प्रतिध्वंस्} ध्वंस् (ध्वंसु अवस्रंसने, गतावपि)। ‘प्रतिध्वस्तोष्ठदन्तस्य न्यस्तसर्वायुधस्य च’ (भा० शां० १००।३६) प्रतिध्वस्तमवस्रस्तं प्रपतितम्। नद् {प्रतिनद्} नद् (णद अव्यक्ते शब्दे)। ‘निशम्य तं (निनादं) प्रत्यनदंस्तु कौरवाः’ (भा० द्रोण० १०९।३७)। प्रत्यनदन् प्रतिघोषमकुर्वन्। ‘सिंहव्याघ्रवराहाणां नादेन प्रतिनादितम्’ (वनम्) (हरि० २।२२।५६)। प्रतिनादितं प्रतिशब्दितम्। ‘गम्भीरं प्रतिनद्येव निनादं नदतो गिरिः’ (राज० ४।२८५)। गम्भीरं प्रतिनद्य कृतं नादमुद्दिश्य गभीरं नदित्वा। नन्द् {प्रतिनन्द्} नन्द् (टुनदि समृद्धौ)। ‘प्रतिनन्दन्तु पितरः संविदानाः’ (हिरण्य० गृ० २।१४।४)। अस्मासु प्रीताः प्रसन्ना भवन्त्वित्याह। ‘नदन्ति परुषं श्येनाः शिवाः क्रोशन्ति दारुणम्। मृगेन्द्राः प्रतिनन्दन्ति’ (भा० शां० १५३।९८)। प्रसीदन्तीत्यर्थः। तस्मात् पुरस्ताद्वान्तम्। ‘सर्वाः प्रजाः प्रतिनन्दन्ति’ (तै० ब्रा० २।३।९।५)। सञ्चरन्तं वायुं प्रति हृष्यन्तीत्याह। ‘यां देवाः प्रतिनन्दन्ति रात्रिं धेनुमुपायतीम्’ (अथर्व० ३।१०।२)। प्रतिनन्दन्ति स्तुवन्ति प्रशंसन्ति। ‘यथा वयः कुरून्सर्वान् प्रतिनन्दन्ति पाण्डवाः’ (भा० उ० ४७।१५)। सहर्षं सत्कुर्वन्तीत्याह। ‘तत्र स्थितः प्रजाः सर्वाः प्रतिनन्द्य विसर्जयेत्’ (मनु० ७।१४६)। संभाषणदर्शनादिभिः परितोष्येत्यर्थः। ‘वधूर्विधात्रा प्रतिनन्द्यते स्म कल्याणी वीरप्रसवा भवेति’ (कु० ७।८७)। प्रतिनन्द्यते स्म आशिषा वर्ध्यते स्म। ‘पूजयेवशनं नित्यमद्याच्चैतदकुत्सयन्। दृष्ट्वा हृष्येत् प्रसीदेच्च प्रतिनन्देच्च सर्वशः’ (मनु० २।५४)॥ अस्माकं नित्यमस्त्वेतदित्यभिधाय वन्दनं प्रतिनन्दनमिति कुल्लूकः। ‘प्रतिनन्दाम ते वाक्यं सर्वं चैव विशाम्पते’ (भा० वि० ३४।८)। सहर्षं स्वीकुर्म इत्यर्थः। ‘उपधानेन दत्तेन प्रत्यनन्दद् धनञ्जयम्’ (भा० भीष्म० १२०।४६)। धनञ्जयमाशिषाऽवर्धयद् भीष्मः। नम् {प्रतिनम्} नम् (णम प्रह्वत्वे शब्दे च)। ‘कुमारश्चित्पितरं वन्दमानं प्रति नानाम रुद्रोपयन्तम्’ (ऋ० २।३३।१२)। प्रतिनानाम प्रतिननाम प्रणतोऽभूत्, प्रह्वोऽभवत्। नर्द् {प्रतिनर्द्} नर्द् (नर्द अव्यक्ते शब्दे)। ‘महामेघं महाघोरं दर्दुरः प्रति नर्दति’ (भा० कर्ण० ३९।२६)। प्रतिनर्दति प्रातिभट्येन नर्दति रौति। नह् {प्रतिनह्} नह् (णह बन्धने)। प्रतिनाहः प्रतीनाह इति ध्वजनामधेयमित्याभिधानिकाः। नी {प्रतिनी} नी (णीञ् प्रापणे) ‘मृत्यो र्ये अघला दूतास्तेभ्य एतान् प्रति नयामि बद्ध्वा’ (अथर्व० ८।८।१०)। प्रतिनयामि प्रापयामि समर्पयामि। ‘…नौ गृहाय प्रतिनेष्यति’ (रा० २।९८।२२)। प्रतिनेष्यति प्रतिनिवर्त्य नेष्यति। ‘स्थालीपाके धृतपिण्डान् प्रतिनीयाश्नाति’ (कौ० सू० ५२)। प्रतिनीय सन्नीय, सङ्गतान् कृत्वा। ‘तं प्रतिनेतुमयोध्याम्’ (रा० २।९०।१७)। प्रत्यावर्त्य नेतुम् इत्यर्थः। नुद् {प्रतिनुद्} नुद् (णुद प्रेरणे)। ‘प्रत्यजातान् जातवेदो नुदस्व’ (अथर्व० ७।३५।१)। प्रतिनुदस्व पृष्ठतः प्रेरयाऽपसारय। ‘आदित्या वा एतं भूत्यै प्रतिनुदन्ते’ (तै० सं० २।३।१।१)। ‘अग्ने मन्युं प्रतिनुदन्परेषाम् …परि पाहि नस्त्वम्’ (ऋ० १०।१२८।६)। उक्तोऽर्थः। ‘दक्षिणाः प्रतिनुत्ता न प्रतिग्राह्याः’ (काठक० २८।४)। प्रतिनुत्ताः प्रतिग्रहीष्यन्तं प्रति प्रक्षिप्ताः। नृत् {प्रतिनृत्} नृत् (नृती गात्रविक्षेपे)। ‘येऽस्मान्पुरोपनृत्यन्त मूढा गौरिति गोरिति। तान् वयं प्रतिनृत्यामः पुनर्गौरिति गौरिति’ (भा० शल्य० ५९।७)॥ पण् {प्रतिपण्} पण् (पण व्यवहारे स्तुतौ च)। ‘शुनं नो अस्तु प्रपणो विक्रयश्च प्रतिपणः फलिनं मा कृणोतु’ (अथर्व० ३।१५।४)। प्रत्यानेतुं परद्रव्यस्य परिमाणकल्पनं प्रतिपण इति सायणः। पत् {प्रतिपत्} पत् (पत्लृ गतौ)। ‘तान्यनीकानि हंसो यथा मेघमिवापतन्तं धनञ्जयः प्रत्यपतत् तरस्वी’ (भा० वि० ६२।६)। प्रत्यपतत्=वेगेनोपाद्रवत्। पद् {प्रतिपद्} पद् (पद गतौ)। ‘यस्य गार्हपत्याहवनीयावन्तरेणऽनो वा रथो वा श्वा वा प्रतिपद्येत’ (ऐ० ब्रा० ७।१२)। प्रतिपद्येत आगच्छेत्। ‘पूर्वः कूर्चेन प्रतिपद्यते’ (वरम्) (भा० गृ० २।२३)। प्रतिगच्छतीत्यर्थः। ‘अनीकं यातुधानानां समन्तात् प्रत्यपद्यत’ (रा० ३।२४।२८)। प्राप्नोद् इत्य् अर्थः। ‘अगस्त्याद् भारताचार्यः प्रत्यपद्यत मे पिता’ (भा० सौ० १२।१३)। उक्तोऽर्थः। ‘तद्यूयं पुनः सर्वाः स्वरूपं प्रतिपत्स्यथ’ (भा० आदि० २१७।१०)। प्रतिपत्स्यथ=प्रतिपत्स्यध्वे=प्रतिलप्स्यध्वे। ‘प्रायः स्वं महिमानं क्षोभात्प्रतिपद्यते हि जनः’ (शा० ६।३१)। ‘ततः पूरोः सकाशाद्वै स्वां जरां प्रत्यपद्यत’ (हरि० १।३०।३६)। उक्तोऽर्थः। ‘वेत्थ यथेमाः प्रजाः। प्रयत्योपि प्रतिपद्यन्ता इति’ (श० ब्रा० १४।९।१।२)। प्रतिपद्यन्ते आवर्तन्ते, पुनराभवन्ति। इह प्रतिपदिः प्रत्यागमनेर्थे। ‘तेषामाजिं यतामभिसृष्टानां वायुर्मुखं प्रथमः प्रत्यपद्यत’ (ऐ० ब्रा० २।२५)। प्रत्यपद्यत प्राप्नोत् आसादयत्। ‘गत्वा चैवाश्रमं सा तु तापसं प्रत्यपद्यत’ (भा० अनु० १२।२३)। तापसं प्रत्यपद्यत तापसेन संगतवती, समभवत्, सहाशेत। भर्तृत्वेन स्वीकृतवतीति त्वन्ये। ‘जघने सर्वसैन्यानां ममाश्वान् प्रतिपादय’ (भा० शल्य० १९।३३)। प्रतिपादय गमय। ‘एतेन तूर्णं प्रतिपादयेमान् श्वेतान् हयान्’ (भा० वि० ५४।४)। उक्तोऽर्थः। ‘तन्महात्मा महाभागः केतुः सर्वधनुष्मताम्। प्रत्यपादयदाचार्यः प्रीयमाणो धनञ्जयम्’ (भा० सौ० १२।५)। तदस्त्रं ब्रह्मशिरो नाम। प्रत्यपादयत् प्रापयामास। ‘ऋतुपर्णं जना राज्ञे भीमाय प्रत्यपादयन्’ (भा० वन० ७३।१)। प्रत्यपादयन् अगमयन्, अनयन्, प्रापयन्। ‘स्यन्दनं च बलं चैव समीपं प्रत्यपादयत्’ (रा० ६।७॥७)। ‘अधर्मात्पाहि मां राजन्धर्मं च प्रतिपादय’ (भा० आदि० ८२।२१)। उक्तोऽर्थः। ‘सुग्रीवमेव तद्राज्ये राघवः प्रत्यपादयत्’ (रा० १।१।७०)। प्रत्यपादयत् प्रत्यष्ठापयत्। ‘यदद्य राजा सुतम् …यौवराज्ये प्रतिपादयिष्यति’ (रा० गोरे० २।६।३३)। उक्तोऽर्थः। ‘तद्धनुर्ग्रहणमेव राघवः प्रत्यपद्यत समर्थमुत्तरम्’ (रघु० ११।७९)। अजानादित्यर्थः। ‘न किञ्चित्प्रत्यपद्यन्त पुत्रास्ते भरतर्षभ’ (भा० भीष्म० ११९।१११)। नाबुध्यन्त किं कर्तव्यमिति। ‘तिमिरे हि कौशिकानां रूपं प्रतिपद्यते दृष्टिः’ ( )। प्रतिपद्यतेऽनुभवति। ‘प्रतिपेदे चतुष्पादं धनुर्वेदं नृपात्मजः’ (भा० उ० १९२।६१)। प्रतिपेदे शिशिक्षे, उपयुयुजे। ‘यत् पशुं सारमेयं प्रतिपादयसि’ (पञ्चत०)। प्रतिपादयसि मन्यसे। ‘अतिप्रियत्वान्नहि मे कातरं प्रतिपद्यते चैतो वालिवधं राम…’ (भट्टि० ६।१११)॥ प्रतिपद्यते प्रत्येति श्रद्धत्ते। ‘प्रतिपन्नं पुमांसमपहायाप्रतिपन्नसन्दिग्धाः प्रेक्षावद्भिः प्रतिपाद्यन्ते’ (भामत्याम्)। प्रतिपाद्यन्ते बोध्यन्ते। उक्तमेवार्थमुदाहरणैः प्रतिपादयति। बोधयति स्थापयति, उपपादयति। ‘ततः पुत्रवतीमेनां प्रतिपत्स्ये त्वदाज्ञया’ (रघु० १५।७३)। अभ्युपैष्यामि, अङ्गीकरिष्यामीत्याह। ‘न साम्ना प्रतिपद्येत यदि गन्धर्वराडसौ’ (भा० वन० २४३।१७)। ‘तं चापि भगवानत्रिः पुत्रवत् प्रत्यपद्यत’ (रा० २।११७।५)। आलिङ्गनमूर्धाघ्रारणादिभिः पुत्रवदङ्गीचकारेत्यर्थः। ‘न मासे प्रतिपत्तासे मां चेन्मर्तासि मैथिलि’ (भट्टि० ८।९५)। न प्रतिपत्तासे नाङ्गी कर्तासि। ‘मां सुखं प्रतिपद्यस्व दासो भीरु भवामि ते’ (भा० वि० २२।१०)। ‘मन्ये ध्रुवं मयोक्ता सा वचनं प्रतिपत्स्यते’ (भा० आदि० १२४।८)। ‘धारयन्निव चैतस्यै वसूनि प्रत्यपद्यत’ (भट्टि० ८।७४)। प्रत्यपद्यत प्रत्यशृणोत्। ‘सर्वे सर्वेषु भूतेषु यथावत् प्रतिपेदिरे’ (भा० शां० २२७।६२)। प्रतिपेदिरे व्यवजह्रुः, व्यवहृतवन्तः, आचेरुः। ‘(अतिथीन्) महाभागान् अमितधीर् ब्रह्मा लोकपितामहः। दयावान् सर्वेषु भूतेषु यथार्हं प्रतिपद्यते’ (भा० सभा० ११।५७)॥ व्यवहरति आचरति। ‘कामाभिभूतः क्रोधाद् वा यो मिथ्या प्रतिपद्यते। स्वेषु चान्येषु वा…’ (भा० उ० १२९।३५)॥ ‘स भवान्मातृपितृवद् अस्मासु प्रतिपद्यताम्’ (भा० उ० ९५।??५)। ‘शिष्यवृत्ति समापन्नान् गुरुवत् प्रत्यपद्यत’ (भा० आश्रम० २।१२)। आचरदित्यर्थः। इह प्रतिपदिः सकर्मकः। सत्करणं त्वार्थिकोऽर्थः। ‘कथं नु पाण्डवा राजन्प्रतिपत्स्यन्ति कौरवम्’ (भा० शल्य० ३०।६७)। कौरवे व्यवहरिष्यन्ति, तत्र वर्तिष्यन्त इत्यर्थः। ‘अभ्युपेत्य च शुश्रूषां यस्तां न प्रतिपद्यते’ (नारद०)। न प्रतिपद्यते न करोति, नानुतिष्ठति, न विधत्ते। ‘तात इदानीमिमं वृत्तान्तं श्रुत्वा न जाने किं प्रतिपत्स्यते’ (शा० ४)। किं प्रतिपत्स्यते किमावरिष्यति। ‘प्रेषितस्तदेव प्रतिपद्यते’ (आप० ध० १।२।७।२५)। नियुक्तः सन्नियोगमेव कुर्यादित्युक्तं भवति। ‘किं पापं प्रतिपत्स्यसे’ (रा० २।१२।९०) ‘स्वधर्मं प्रतिपद्यस्व नाधर्मं वोढुमर्हसि’ (रा० १।२३।७)। ‘परेतकाले पुरुषो यत्कर्म प्रतिपद्यते’ (रा० ३।५१।३१)। ‘प्रतिपत्स्यति बीभत्सुर्भवतश्चौर्ध्वदेहिकम्’ (भा० मौ० ६।२३)। ‘अवहननादि कर्म प्रतिपद्यते’ (आप० श्रौ० ७।७।२२।१०)। ‘सौभद्रे प्रतिपत्तिं कां प्रत्यपद्यन्त मामकाः’ (भा० द्रोण० ४६।३)। किं प्रतिविधानमाचरन्नित्याह। ‘तथाहं प्रतिपत्स्यामि ज्ञात्वा तेषां बलाबलम्’ (रा० ६।३०।१८)। आचरिष्यामीत्यर्थः। ‘न चायं किञ्चिदस्मासु शत्रुवत् प्रत्यपद्यत’ (अवदा० जा० २२।७४)। ‘स कालयवनश्चापि किं कृष्णे प्रत्यपद्यत’ (हरि० २।५७।४)। कथमाचरन् इत्यर्थः। ‘प्रतिपत्स्यति राजा स पिता ते यदनन्तरम्’ (भा० उ० १७६।६)। ‘स्वभाग्यनिन्दां प्रतिपत्स्यते वा’ (अवदा० सुत जा०, १२)। ‘आचक्षध्वं च भीष्माय रूपेण च गुणैश्च माम्। स एव सुमहातेजाः साम्प्रतं प्रतिपत्स्यते’ (भा० आदि० १३१।३५-३६)॥ युक्तमादरिष्यत इत्याह। ‘यस्त्वधर्मेण द्रव्याणि प्रतिपादयति ज्येष्ठोपि तमभागं कुर्वीत’ (आप० ध० २।१४।१५) प्रतिपादयति व्यवहरति विनियुङ्क्ते। ‘समीक्ष्य कुलधर्मांश्च स्वधर्मं प्रतिपादयेत्’ (मनु० ८।४१)। प्रतिपादयेत् व्यवस्थापयेदिति कुल्लूकः। ‘यद्विधम् (अन्नमुच्चावचं) प्रतिपेदे च रामे प्रियहितेऽतिथौ’ (रा० २।८७।१४-१५)। प्रतिपेदे ददौ, उपजहार। ‘प्रत्यपादि हरयेऽद्भुता द्युतिः’ (पारिजात० १७।२५)। प्रत्यपादि अदायि, उपहृता। ‘ऋणिकस्तं प्रतिभुवे द्विगुणं प्रतिपादयेत्’ (याज्ञ० २।५६ मिताक्षरायां नारदवचनम्)। दद्यादित्यर्थः। ‘कर्म वै सफलं कृत्वा गुरूणां प्रतिपादयेत्’ (भा० अनु० १६२।४४)। कर्म=अध्ययनम्। प्रतिपादयेत् दद्यात्। दक्षिणामिति शेषः। ‘तत्र यद् रिक्थजातं स्यात्तत् तस्मिन् प्रतिपादयेत्’ (मनु० ९।१९०)। प्रतिपादयेत् समर्पयेत्। ‘तदाज्यभागावन्तरेणाहुती प्रतिपादयेत्’ (मुण्डकोप० १।२।२)। उक्तोऽर्थः। ‘उच्यमानोपि परुषं नोत्तरं प्रतिपद्यते’ (रा० २।१।१०)। प्रतिपद्यते प्रयच्छति। ‘स यदि प्रतिपद्येत यथान्यस्त यथाकृतम्’ (मनु० ८।१८३)। स्वीकृत्य दद्यात्। सत्यमस्ति गृह्यतामिति वदन् कुल्लूकस्तु तात्पर्यमाचष्टे। केवलः प्रतिपदिः प्रतिवचतेऽपि वर्तते। तत्र काश्चिद् दिशो निर्दिश्यन्ते– तं ह पप्रच्छ स ह न प्रतिपेदे (गो० ब्रा० पूर्व० १।३२)। प्रतिपेदे प्रत्युवाच, प्रतिवचनं ददौ। ‘तेभ्यो ह न सर्वमिव प्रतिपत्स्ये’ (छां० उ० ५।११।३)। प्रतिवक्तुं नेशिष्य इत्यर्थः। ‘उपोत्तमेन सुहृदो ब्राह्मणस्य शकृत्पिण्डान् पर्वस्वाधाय शकधूमं किमद्याहरिति पृच्छति। भद्रं सुमङ्गलमिति प्रतिपद्यते’ (कौ० सू० ५०।१५, १६)। प्रतिपद्यते प्रतिवक्ति। ‘कौन्तेय यदि प्रश्नांस्तान्मयोक्तान्प्रतिपत्स्यसे’ (भा० वन० ३१२।२७)। उक्तोऽर्थः। ‘कि प्रतिपद्यते वैदर्भः’ (माल० १)। किमुत्तरमाहेत्याह। ‘अथ यत्र प्रतिपद्यते। तच्चतुर्धा पुरोडाशं कृत्वा बर्हिषदं करोति’ (श० ब्रा० १।८।१।४०)। अत्र प्रतिपदिरुच्चैर्व्याहृतौ वर्तते। ‘तामनुकृतिं होताऽऽग्निमारुते शस्त्रे वैश्वानरीयेण सूक्तेन प्रतिपद्यते’ (नि० ७।२३।२)। प्रतिपद्यते प्रारभते। ‘ओङ्कारः स्वर्गद्वारं तस्माद् ब्रह्माध्येष्यमाण एतदादि प्रतिपद्येत’ (आप० ध० १।१३।६)। प्रतिपद्येत उपक्रमेत। अध्येतुमारभेतेत्यर्थः। ‘अत्र बर्हिरादि कर्म प्रतिपद्यते’ (भा० श्रौ० ७।६।१)। ‘साध्वस्मा अस्तु वितथ एष एनस इत्युक्त्वा शास्तुं प्रतिपद्येत’ (आप० ध० २।६।२)। शास्तुं शासितुम्। ‘सविचितं विचित्यं दैवप्रश्नेभ्यो राजा दण्डाय प्रतिपद्येत’ (आप० ध० २।५।१।२)। प्रतिपद्येत प्रक्रमेत। दण्डं प्रणेतुं व्यवस्येदित्यर्थः। ‘यस्मात्तु लोके दृश्यन्ते क्षमिणः पृथिवीसमाः। तस्माज्जन्म च भूतानां भवश्च प्रतिपद्यते’ (भा० वन० २९।३१)॥ प्रतिपद्यते सम्पद्यते वर्तते जायते। ‘भूयिष्ठेन तु राजानः श्रियं भुक्त्वाऽऽयुषः क्षये। तरुणाः प्रतिपद्यन्ते भोक्तुं सुकृतदुष्कृते’ (भा० उ० ९७।७)॥ उक्तोऽर्थः। ‘एवमु हास्याग्नेयीभिरेव प्रतिपद्यमानस्य पावमान्योऽनुशस्ता भवन्ति’ (ऐ० ब्रा० २।३७)। प्रतिपद्यमानस्य प्रारभमाणस्येति सायणः। प्रतिपदिः शंसनार्थ इति षड्गुरुशिष्याः। ‘अर्थिभ्य प्रतिपाद्यानमनिशं प्राप्नोति वृद्धिं पराम्’ (भर्तृ० २।१६)। प्रतिपाद्यमानं दीयमानम्। ‘प्रतिपन्नायां शर्वर्यां संमानितसर्वराजलोकः सुष्वाप’ (हर्ष० ७)। प्रतिपन्नायां प्राप्तायामागतायामवतीर्णायाम्। ‘अस्त्रं ततोऽन्यत् प्रतिपन्नमद्य’ (भा० कर्ण० ४२।१२)। प्रतिपन्नं प्राप्तम्। ‘अन्यथा प्रतिपन्नास्तु’ (भा० आश्व० ३६।२७)। तिर्यस्थावरादियोनिं प्राप्ता इत्यर्थः। ‘अयशो जीवलोके च त्वयाहं प्रतिपादितः’ (रा० २।७४।६)। प्रतिपादितः प्रापितो लम्भितः। ‘कच्चिद् द्विषामविदितः प्रतिपन्नश्च सर्वदा’ (भा० सभा० ५।३९)। प्रतिपन्नो विदितवान्, अवेक्षावान्, सावधानः। प्रतियत्त इति पाठे प्रतीकारे यत्नवान् इत्यर्थः। ‘लीलयापि यत्सन्तः प्रतिपन्नाः सकृत्क्वचित्’ (तन्त्रा० १।६।६९)। प्रतिपन्नाः स्वीकृतवन्तः, प्रतिज्ञातवन्तः। ‘सूत्रार्थद्वयमप्याचार्येण शिष्याः प्रतिपादिताः’ (५।१।५० सू० वृत्तौ)। बोधिताः पाठिताः। ‘तच्च श्रुत्वा प्रतिपादितवन्तः प्राड्विवाकाः परस्परस्य तत् तुलादारकदानमिति’ (तन्त्रा० १।१७)। प्रतिपादितवन्तो निर्णीतवन्तः। ‘त्वयि सम्यङ् महाबाहो प्रतिपन्ना यशस्विनः’ (भा० उ० १२४।३२)। प्रतिपन्ना व्यवहृतवन्तः। ‘वैरे तस्मिन्प्रतिपादिते’ (रा० ४।२२।२०)। प्रतिपादिते कारिते जनिते। ‘कृष्ण दिष्ट्या मम प्रीति र्महती प्रतिपादिता’ (भा० द्रोण० १४९।८)। उक्तोऽर्थः। प्रीतिः प्रहर्षः। ‘किं करिष्यति पाण्डित्यं वस्तुष्वप्रतिपादितम्’ (तन्त्रा० १।१४।१६१)। अप्रतिपादितमविनियुक्तमनुपयुक्तमव्यापृतम्। ‘तथा धर्माहृतेन द्रव्येण तीर्थे प्रतिपन्नेन’ (आप० ध० २।६।१६।२४)। प्रतिपन्नेन प्रतिपादितेन दत्तेन। ‘कृतगोपवधूरतेर्नतो वृषमुग्रे नरकेपि सम्प्रति। प्रतिपत्तिरधः कृतैनसः…’ (शिशु० १६।८)॥ अधः प्रतिपत्तिरधः प्राप्तिः। पक्षे प्रतिपत्तिः प्रवृत्तिः पुरुषकारः। ‘प्राग्वाससः प्रतिपत्तेरित्येके’ (गौ० ध० ९।२३)। प्रतिपत्तिर्बोधः। ‘वागर्थाविव सम्पृक्तौ वागर्थप्रतिपत्तये’ (रघु० १।१)। ‘विद्या शस्त्रस्य शास्त्रस्य द्वे विद्ये प्रतिपत्तये’ (हितोप० प्र० ७)। ‘प्रतिपत्तिविमोहाच्च धर्मस्तेषामनीनशत्’ (भां० शां० ५९।१६)। प्रतिपत्तिविमोहो ज्ञानविलोपः। ‘तथापि ते व्यवसायः प्रतिपत्तिनिष्ठुरः’ (रघु० ८।६५)। प्रतिपत्तिर्निश्चयः, निश्चयेन क्रूरः, कर्कशः। ‘कैकेय्याः प्रतिपत्तिर्हि कथं स्यान्मम वेदने’ (रा० २।२२।१६)। प्रतिपत्तिरध्यवसायः, बुद्धिः। वेदन इत्यस्य स्थाने गोविन्दराजः पीडन इति पठति। ‘पश्यद्भिर्दूरतोऽपायान्सूपायप्रतिपत्तिभिः’ (का० नी० सा० १२।९)। प्रतिपत्तिर्ज्ञानपूर्विका फलप्राप्तिरिति टीका। ‘तस्मान्न प्रतिपत्तिस्तु कार्या युक्ता मता मम’ (भा० सभा० १६।४)। प्रतिपत्तिर्बुद्धी राजसूयविषया। ‘एवं बुद्धिश्च तेजश्च प्रतिपत्तिश्च भारत। भवन्ति भवकालेषु विपद्यन्ते विपर्यये’ (भा० मौ० ८।३२-३३)॥ प्रतिपत्तिरनागतावेक्षणम्। भवकालो भूतिकालः। ‘चिरेणानुगुणं प्रोक्ता प्रतिपत्तिपराङ्मुखी’ (भट्टि० ८।९५)। प्रतिपत्तिरभ्युपगमः स्वीकारः। ‘प्रतिपत्तिभेदः’ (ऋ० प्रा० )। मतद्वैधम्, दर्शनविसंवादः। ‘कर्मसिद्धावाशु प्रतिपत्तिमानय’ (मुद्रा० ४)। प्रतिपत्तिः प्रवृत्तिर्वार्ता वृत्तान्त उदन्तः। ‘धैर्यात्तु कार्यप्रतिपत्तिदक्षाः कृच्छ्राण्यकृच्छ्रेण समुत्तरन्ति’ (अवदा० जा० १४।१०)। कार्यप्रतिपत्तिः कार्यानुष्ठानं कृत्यनिर्वृत्तिः। ‘वयस्य का प्रतिपत्तिरत्र’ (माल० ४)। प्रतिपत्तिर्विधेयम् प्रतिविधेयं वा। ‘चन्द्रगुप्तस्य जनपदे नृशंसा प्रतिपत्तिः’ (मुद्रा० ६)। प्रतिपत्तिर्व्यवहारः, परत्र वृत्तिः। ‘विषादलुप्तप्रतिपत्तिविस्मितं सैन्यम्’ (रघु० ३।४०)। प्रतिपत्तिरितिकर्तव्यता। ‘सौभद्रे प्रतिपत्तिं कां प्रत्यपद्यन्त मामकाः’ (भा० द्रोण० ४६।३)। कां प्रतिपत्तिं कां प्रतिक्रियाम्। ‘नाराचैः प्रतिचिच्छेद प्रतिपत्तिविशारदः’ (भा० द्रोण० १२१।४३)। उक्तोऽर्थः। ‘इह सात्यकिरित्थम्भूत उक्तः। प्रतिपत्तिविशारदः’ (अर्जुनः) (भा० आदि० २२७।१६)। ‘प्रतिपत्तिविशारदः’ (भा० शां० ८०।२८)। उभयत्र कर्तव्याकर्तव्यविवेककुशल इत्यर्थः। ‘तदमुष्म गणित्वस्य तीव्रसेवाश्रमस्य च। प्रतिपत्त्या कतमया तावदानृण्यमाप्नुयाम्’ (राज० ३।१६६)॥ प्रतिपत्तिः प्रतिक्रिया, प्रत्युपकारः, निष्कृतिः। ‘तपः प्रभावसिद्धाभिर्विशेषप्रतिपत्तिभिः’ (रघु० १५।१२)। प्रतिपत्तयः संविधाः। ‘दुष्टानां प्रतिपत्तिं च कृत्स्नं चैव चिकित्सितम्’ (भा० वि० १२।७)। प्रतिपत्तिर्दोषनिराकरणप्रकार इति नीलकण्ठः। प्रतिविधानमिति शब्दार्थः। वेद्मीति शेषः। नकुलस्योक्तिरियम्। ‘छेदो दंशस्य दाहो वा…आयुष्याः प्रतिपत्तयः’ (माल० ४।४)। प्रतिपत्तयः प्रतिपादनोपायाः। ‘सामान्यप्रतिपत्तिपूर्वकमियं दारेषु दृश्या त्वया’ (शा० ४।१७)। प्रतिपत्तिरादरः। ‘आपातमात्रसौन्दर्यं कुत्र नाम न विद्यते। अत्यन्तप्रतिपत्त्या तु दुर्लभोऽलङ्कृतो जनः’ (तन्त्रा० १।१४।१६५)॥ इह प्रतिपत्तिर्गौरवमाहेति मम भाति। ‘भिन्नानि मृन्मयानि प्रतिपाद्यानि’ (बौ० १।४।१३।८) इत्यत्र प्रतिपत्तिर्नाम संस्कारः। कार्योपयुक्तस्योपयुक्तशेषस्य वा वस्तुनो विहितदेशे प्रक्षेपणं प्रतिपत्तिरिति गोविन्दस्वामिवचनम्। स्थावरोदकं तडागादि। ‘तत्र तस्याः शाखाया उत्सर्गः प्रतिपत्तिकर्मेति’ (लौ० गृ० १८।२) सूत्रे देवपालः। ‘क्लेशायाससहो दक्षश्चारः स्यात् प्रतिपत्तिमान्’ (का० नी० सा० १३।२६)। प्रतिपत्तिमान्=भयस्खलितेष्वाशु प्रतिविधाता। ‘द्वापरस्यांशशेषे तु प्रतिपत्तिः कलेरथ’ (मात्स्यपु० १४४।२९)। प्रतिपत्तिः प्रवृत्तिः प्रारम्भ उपक्रमः। ‘अपात्रे प्रतिपत्तिश्च पात्रे चाप्रतिपादनम्’ (भा० उ० ३३।५९)। प्रतिपत्तिर्दानम्। ‘सत्पात्रे प्रतिपत्तिश्च राजवृत्तं चतुर्विधम्’ (का० नी० सा० १।२०)। उक्तोऽर्थः। ‘तया प्रतिपत्तिकुशलयाऽभिहितः (विटः)। प्रष्टव्यं पृच्छसि’ (तन्त्रा० ३।८)। प्रतिपत्तिः प्रतिवचनदानम्। ‘त्वमद्य कृत्यं प्रतिपत्तुमर्हसि’ (रा० ३।३४।२५)। प्रतिपत्तुमनुष्ठातुम्। ‘न युक्तं भवताऽस्मासु प्रतिपत्तुमसाम्प्रतम्’ (भा० उ० ९१।१९)। प्रतिपत्तुं व्यवहर्तुमाचरितुम्। ‘प्रतिपत्तुमङ्गघटते च न तव नृपयोग्यमर्हणम्’ (शिशु० १५।२२)। प्रतिपत्तुं न घटते स्वीकर्तुं न युज्यत इत्यर्थः। ‘न्याय्यः श्रेयोऽभिकामेन प्रतिपत्तुं जनार्दनः’ (भा० अनु० १४८।४७)। प्रतिपत्तुं प्रपत्तुं शरणीकर्तुम्। प्रशब्दस्यार्थे प्रतिः। प्रपत्तिः शरणागतिर्भवति। ‘गोष्ठमुपतिष्ठते ऊर्जा वः पश्याम्यूर्जा मा पश्यत इति प्रतिपद्य मयि वो रायः श्रयन्ताम् इत्यन्तेन’ (भा० श्रौ० ६।३।१)। प्रतिपद्य=प्रारभ्य। ‘प्रतिपादयिता च तीर्थे’ (आप० ध० २।२०।१९)। तीर्थं गुणवत् पात्रं तत्र प्रतिपादयिता विश्राणयिता दाता। ‘अत्र यत् प्रतिपत्तव्यं तन्मे ब्रूहि पितामह’ (भा० सभा० ४०।३)। प्रतिपत्तव्यमाचरितव्यं विधातव्यम्। ‘त्वयि सम्यङ् महाबाहो प्रतिपन्ना यशस्विनः। त्वयापि प्रतिपत्तव्यं तथैव भरतर्षभ’ (भा० उ० १२४।३२-३३)॥ प्रतिपत्तव्यं व्यवहर्तव्यम्। ‘गुणवते कन्या प्रतिपादनीया’ (शा० ४)। ‘वाच्यार्थपूर्विका तद्वत् प्रतिपत्तस्य वस्तुनः’ (ध्वन्या० १।१०)। प्रतिपत् प्रतिपत्तिर्बोधः। ‘पुण्यां प्रतिपदमुद्भावयन्’ (अवदा० कुम्भजा०)। प्रतिपदं बुद्धिम्। ‘ब्रह्मैव प्रतिपदं करोति’ (तै० सं० १।६।१०।४)। प्रतिपद् आरम्भः। ‘त्रिष्टुभो म इमाः सूक्तप्रतिपद इत्येव विद्यात्’ (ऐ० ब्रा० ६।२१)। मे=शंसितुः। प्रतिपद आदिभूताः। ‘वैश्वानराय धिषणामृतावृध इत्याग्निमारुतस्य प्रतिपत्’ (ऐ० ब्रा० ५।२)। ‘पवस्व वाचो अग्रिय इति श्रैष्ठ्यकामः प्रतिपदं कुर्वीत’ (जै० ब्रा० १।९१)। इत्यनुवाकं शंसेदित्यर्थः। ‘आज्यस्य प्रतिपदं करोति’ (तै० ब्रा० ३।८।१५।२)। प्रतिपदं प्राथम्यम्। ‘निदर्शयित्वा रामाय सीतायाः प्रतिपादने’ (रा० ३।७३।१)। प्रतिपादने प्रापणे (उपायमिति शेषः)। ‘त्रेताविमोक्षसमये द्वापरप्रतिपादने’ (भा० शां० १४१।१४)। अनावृष्टिरभूद् घोरेति पूर्वेणान्वयः। द्वापरप्रतिपादने द्वापरप्रारम्भे। ‘असंमूढेन चास्त्राणां कर्तव्यं प्रतिपादनम्’ (भा० वन० १७३।७४)। प्रतिपादनं दानम्। अर्जुनं प्रतीन्द्रवचनमिदम्। ‘द्रविणोपार्जनं भूरि पात्रे च प्रतिपादनम्’ (भा० शां० २३।११)। ‘धनानामेष वै पन्थास्तीर्थेषु प्रतिपादनम्’ (भा० शां० २७०।५)। उक्तोऽर्थः। ‘अग्निमग्निम् इति प्रत्यपादि होत्रा’ (ऐ० ब्रा० ४।७)। प्रत्यपादि प्रारब्धम्। ‘कियच्चिरेणार्यपुत्रः प्रतिपत्तिं दास्यतीति’ (शा० ३)। प्रतिपत्तिर्वार्ता। ‘भवत्यनिष्टादपि नाम दुःसहान्मनस्विनीनां प्रतिपत्तिरीदृशी’ (कु० ५।४२)। प्रतिपत्तिः प्रवृत्तिराचरणम्। ‘न मुष्टिप्रतिसन्धानं न लक्ष्यप्रतिपादनम्’ (रा० ६।८९।३०)। लक्ष्यप्रतिपादनं लक्ष्यभेदनम्। ‘यस्मिन्कृष्णो दिवं यातस्तस्मिन्नेव तदाहनि। प्रतिपन्नं कृतयुगमिति प्राहुः पुराविदः’ (भा० पु० १२।२।३३)। प्रतिपन्नं प्रारब्धम्। प्रतिपद् हि चान्द्रमासस्य प्रथमा तिथिर्भवति। ‘को धिष्ण्यां प्रति वाचं पपाद’ (ऋ० १०।११४।९)। प्रतिपपाद प्रतिपादति करोति। पा {प्रतिपा} पा (पा पाने)। ‘प्रतिपानह्रदान्पूर्णान्’ (रा० २।९१।७८)। भुक्तजरणार्थं यत्पीयते तत् प्रतिपानम्। ‘यवागूं प्रतिपीतस्य शोणितं मोक्षयेद् भिषक्’ (सुश्रुत० सूत्र० १४।२५)। प्रतिरानन्तर्य इति डल्लनः। मात्रार्थ इत्यन्ये। यवागूपानानन्तरम् इत्यर्थः। अल्पाया यवाग्वाः पाने सतीति वार्थः। पाल् {प्रतिपाल्} पाल् (पा रक्षणे णिचि लुगागमः)। ‘हित्वा त्वदर्शनं किञ्चिद् विघ्नं न प्रतिपालयेत्’ (भा० शां० ३६०।७)। प्रतिपालयेत् प्राप्नुयात्। त्वद्दर्शनं हित्वा तव दर्शनं विना। ‘अरिष्टं गच्छ पन्थानं पुत्रान्मे प्रतिपालय’ (भा० उ० १३७।२४)। प्रतिपालय पाहि रक्ष अवेक्षस्व। पिष् {प्रतिपिष्} पिष् (पिष्लृ संचूर्णने)। ‘वरुणो ह वै सोमस्य राज्ञोऽमीवाक्षि प्रतिपिपेष तदश्वयत्’ (श० ब्रा० ४।२।१।११)। प्रतिपिपेष ताडयामास प्रजहार। ‘पिनाकं प्रतिपिनष्ट्येनेन’ (नि० ३।२१)। प्रतिपिनष्टि चूर्णयति प्रणिहन्ति। ‘स त्वा प्रतिपेक्ष्यति’ (छां० उ० २।२२।४)। उक्तोऽर्थः। ‘स्फुरतां प्रतिपिष्टानामश्वानां शीघ्रगामिनाम्।…शब्दश्च तुमुलः समपद्यत’ (भा० शल्य० २३।७४)। प्रतिपिष्टानां संघृष्टानाम्। प्रतिविष्टानामिति पाठान्तरम्। पीड् {प्रतिपीड्} पीड् (पीड अवगाहने)। ‘सुग्रीवस्य शुभौ मूर्ध्ना चरणौ प्रत्यपीडयत्’ (रा० ५।६२।११)। समधर्षत्, अस्पृशत्। ‘विविधानि (गोसहस्राणि) हरिष्यामः प्रतिपीड्य पुरं बलात्’ (भा० वि० ३०।१०)। प्रतिपीड्य बाधित्वा कदर्थयित्वा। पूज् {प्रतिपूज्} पूज् (पूज पूजायाम्)। ‘नारदोपि ययौ स्वर्गे दानवैः प्रतिपूजितः’ (स्कन्दपु० केदार० ८६।३०)। **दानवैः प्रतिपूजितः=दानवैः प्रत्येकं पूजितः। ‘प्रतिपूज्य यथान्यायमिदं वचनमब्रुवन्’ (मनु० १।१)। मनुना पूर्वं स्वागतवचनेनासनदानादिना च पूजिताः सन्तस्तस्य पूजां कृत्वेत्यर्थः। पूर् {प्रतिपूर्} पूर् (पूरी आप्यायने)। ‘रत्नैर्धनैश्च पशुभिः सस्यैश्चापि पृथग्विधैः। नगरं विषयश्चास्य प्रतिपूर्णस्तदाऽभवत्’ (भा० अनु० २।१५)॥ प्रतिरनर्थकः पूर्ण इत्येवार्थः। ‘न तल्लोके द्रव्यमस्ति यल्लोकं प्रतिपूरयेत्। समुद्रकल्पः पुरुषो न कदाचन पूर्यते’ (भा० अनु० ९३।४६)॥ पूर्ववाक्ये प्रतिशब्दः श्रूयते, उत्तरस्मिंश्च तदभावः। समानश्चार्थः। तेन प्रतिशब्दोऽनर्थकः। प्रच्छ् {प्रतिप्रच्छ्} प्रच्छ् (प्रच्छ ज्ञीप्सायाम्)। ‘सुभाषितप्रश्नप्रतिप्रश्नैः कालोऽतिवर्तते’ (तन्त्रा० ३।४)। प्रतिप्रश्नः प्रश्ने सति प्रश्नः। पॄ {प्रतिपॄ} पॄ (पॄ पालनपूरणयोः)। ‘प्रति वामत्र वरमा जनाय पृणीतमुद्नो दिव्यस्य चारोः’ (ऋ० ७।६५।४)। प्रतिपृणीतं प्रतिदत्तम्। प्लु {प्रतिप्लु} प्लु (प्लुङ् प्लुवनतरणयोः)। ‘प्रतिप्लवनमेवाथ…’ (रा० १।३।३३)। प्रतिप्लवनं (सागरस्य) पुनस्तरणम्। फल् {प्रतिफल्} फल् (फल निष्पत्तौ)। बन्ध् {प्रतिबन्ध्} बन्ध् (बन्ध बन्धने)। ‘वृक्षे नावं प्रतिबध्नीष्व’ (श० ब्रा० १।८।१।६)। बधानेत्यर्थः। प्रतिशब्दोर्थे विशेषं न करोति धात्वर्थानुवादी। ‘प्रतिबध्नाति हि श्रेयः पूज्यपूजाव्यतिक्रमः’ (रघु० १।७९)। प्रतिबध्नाति रुणद्धि व्यवधत्ते। ‘स हि बहुश्रुतो बहुदृष्टत्वादनेकविषये मन्त्रार्थे न क्वचित् प्रतिबध्यते’ (नि० १।१६।१० इत्यत्र दुर्गः)। न रुद्धप्रसरो भवतीत्यर्थः। ‘वनाय पीतप्रतिबद्धवत्सां यशोधनो धेनुमृषेर्मुमोच’ (रघु० २।५)। प्रतिबद्धः पुनर्बद्धः, पूर्वं विसृष्टः पश्चाद् बद्धः। ‘बहलानुरागकुरुविन्ददलप्रतिबद्धमध्यमिव दिग्वलयम्’ (शिशु० ९।८)। प्रतिबद्धमध्यम् प्रत्युप्तमध्यम्। ‘प्रायः सर्वाः क्रियास्तस्मिन्प्रतिबद्धाः शरीरिणाम्’ (अष्टाङ्ग० सूत्र० १२।७)। तस्मिन्प्रतिबद्धास्तदायत्ताः, तन्निबन्धनाः, तन्मूलाः। ‘नैतेषामित्संज्ञा प्रतिषिध्यतेऽपि तु तत्प्रतिबद्धं कार्यम्’ (पा० १।३।९ सूत्रे कैयटः)। उक्तोऽर्थः। ‘स्वरितत्वप्रतिबद्धा हि शब्दानामनुवृत्तिः’ (पा० ७।१।३ सूत्रे न्यासः)। ‘तदन्तरज्ञानमात्रप्रतिबद्धा हि सम्पदः’ (तन्त्रा० १।१।३३)। प्रतिबद्धा निबद्धा आधृताः। ‘न प्रतिबद्धं गमयति वक्ति न वा प्रश्नमेकमपि पृष्टः। निगदति न च शिष्येभ्यः कथं स शास्त्रविज्ज्ञेयः’ (व० बृ० सं० २।१)॥ प्रतिबद्धं पिहितं संवृतं गूढं जटिलम्। ‘येन च प्रतिबद्धं तद् व्यापकम्’ (सां० कौ०)। प्रतिबद्धविनाभूतम्। मनोहतः प्रतिहतः प्रतिबद्धो हतश्च स इत्यमरः। प्रतिबद्धो मनोहतो भग्नाश इत्यनर्थान्तरम्। प्रयोगस्तु मृग्यः। ‘स तपः प्रतिबन्धमन्युना’ (रघु० ८।८०)। प्रतिबन्धो विघ्नः प्रत्यूहोऽन्तरायः। ‘सखे दृढप्रतिबन्धो भव’ (शा० २)। प्रतिबन्धो विरोधः। ‘न ननाम प्रतिबन्धेन न चावस्कन्दकर्मणा’ (हरि० २।४२।४५)। प्रतिबन्धो रोधः परिवेष्टनम् परिक्षेपः। ‘धनुः प्रतिबन्धं भक्षयितुमारब्धः’ (तन्त्र० २।३)। प्रतिबन्धो मौर्वी। बाध् {प्रतिबाध्} बाध् (बाधृ लोडने, लोडनं प्रतिघातः)। ‘ततः स्म मागधं संख्ये प्रति बाधेम यद्वयम्’ (भा० सभा० १५।२४)। प्रतिबाधेम प्रतिबाधेमहि प्रतिहन्याम प्रतिप्रहरेम, हिंस्याम। ‘तस्थौ च तत्रैव महाधनुष्मान्। शरैस्तदस्त्रं प्रतिबाधमानः’ (भा० भीष्म० ८५।२९)॥ प्रतिबाधमानः प्रतिघ्नन्, वारयन्। ‘भविष्यन्ति वने यानि तपोविघ्नकराणि ते। रथेन प्रतिबाधिष्ये तानि सर्वाणि राघव’ (रा० २।५२।५०)॥ उक्तोऽर्थः। सुमन्त्रस्य रामं प्रत्युवितरियम्। बुध् {प्रतिबुध्} बुध् (बुध अवगमने)। ‘प्रसुप्तः प्रतिबुध्यते’ (मनु० १।७४)। प्रतिबुध्यते जागर्ति निद्रां जहाति। ‘प्रति त्वा दुहितर्दिव उषो जीरा अभुत्स्महि’ (ऋ० ७।८१।३)। प्रत्यभुत्स्महि पश्यामः, त्वयि दृशं प्रेरयामः, उपेता त्वमिति जानीमः। ‘प्रति स्तोमैरभुत्स्महि’ (ऋ० ४।५२।४)। स्तोमैस्त्वा त्वां हे उषः प्रत्यभुत्स्महि। ‘तदपोहितुमर्हसि प्रिये प्रतिबोधेन विषादमाशु मे’ (रघु० ८।५४)। ‘स्त्रीणामशिक्षितपटुत्वममानुषीषु संदृश्यते किमुत याः प्रतिबोधवत्यः’ (शा ५।२२)। प्रतिबोधो बुद्धिरभ्यूहः। ‘संमोहः खलु विस्मयनीयो न प्रतिबोधः’ (शा० ६)। प्रतिबोधः स्मृतिः। ‘प्रतिबुद्धापि किं करिष्यामि’ (शा० ४)। प्रतिबुद्धा जागरिता। ‘अप्रतिबुद्धोपि चूतप्रसवोऽत्र बन्धनभङ्गसुरभिर्भवति’ (शा० ६)। अविकसितः, अविजृम्भितः, अनुन्मीलितः अविनिद्रितः। ब्रू {प्रतिब्रू} ब्रू (ब्रूञ् व्यक्तायां वाचि)। ‘मनश्चिन्मे हृद आ प्रत्यवोचत्’ (ऋ० ८।१००।५)। ‘स एकया पृष्टो दशभिः प्रत्युवाच’ (ऐ० ब्रा० ७।१३)। ‘प्रातर्वः प्रतिवक्तास्मि’ (ऐ० ब्रा० ३।२२)। प्रतिवक्तास्मि पृष्टमाख्यास्यामि, प्रश्नं वक्ष्यामि, प्रतिवचनमुत्तरं दास्यामि। ‘स यदि त्वा पृच्छेत् तिस्र इति प्रतिब्रूयात्’ (तै० ब्रा० ३।११।८।२)। उक्तोऽर्थः। ‘प्रत्याह यश्चापि नियुज्यमानः’ (भा० उ० ३७।२६)। प्रत्याह प्रत्याचष्टे, निषेधवचनमाह। ‘स यदि पितरं वा मातरं वा… किञ्चिद् भृशमिव प्रत्याह’ (छां० उ० ७।१५।२)। प्रतीपं वच आहेत्यर्थः। ‘त्वयेदिन्द्र युजा वयं प्रति ब्रुवीमहि स्पृधः’ (ऋ० ८।९२।३२)। प्रतिब्रुवीमहि स्पृधः-अवस्कन्तॄनरातीन् पराणुदेमहीत्याह। ‘त्वया युजात्वया सख्या समम्। त्वया प्रतिब्रुवे युजा’ (ऋ० ७।३१।६)। ‘त्वया ह स्विद्युजा वयं प्रति श्वसन्तं वृषभं ब्रुवीमहि’ (ऋ० ८।२१।११)। उक्तोऽर्थः। ‘सजातैरिद्धोऽप्रतिब्रुवद्भिः’ (अथर्व० ३।८।३)। इद्धोऽग्निः। अप्रतिब्रुवद्भिरप्रतिकूलवादिभिः। ‘एतेन योगः प्रत्युक्तः’ (ब्र० सू० २।१।३)। प्रत्युक्तः प्रत्याख्यातः प्रत्यादिष्टो निरस्तः। भज् {प्रतिभज्} भज् (भज सेवायाम्)। ‘इदं रत्नं चोरितचरं राजानं प्रतिभजते पुरा।’ पुरा प्रतिभजते=अचिरेण प्रतिनिवर्त्स्यति प्रतियास्यति। यावत्पुरानिपातयोर्लट्। भा {प्रतिभा} भा (भा दीप्तौ)। ‘प्रतिभान्त्यद्य वनानि केतकीनाम्’ (घट० १५)। प्रतिभान्ति भान्ति शोभन्ते। अस्थाने प्रतिः। ‘स्त्रीरत्नसृष्टिरपरा प्रतिभाति सा मे’ (शा० २।१०)। प्रतिभाति प्रतीयते, आभासते। ‘त्रितं कूपेऽवहितमेतत् सूक्तं प्रतिबभौ’ (नि० ४।६।१)। उक्तोऽर्थः। ‘नोत्तरं प्रतिभाति मे।’ न स्फुरति, बुद्धिं नोपैति। ‘सा भार्या प्रतिभाति मे’ (कथा)। प्रतिभाति ओपयिकी भाति। ‘तमृते पाण्डवश्रेष्ठ वनं न प्रतिभाति मे’ (भा० वन० ८०।१२)। न प्रतिभाति न रोचते। ‘कैकेयीसंश्रितं जल्पं नेदानीं प्रतिभाति माम्’ (रा० २।६०।१४)। न माम् प्रतिभाति न मे स्मृतिमुपारोहति, नाहं तं स्मरामि। ‘अप्सराः प्रत्यभात्तस्य सा हि चित्ते न देवता’ (राज० ३।४१८)। प्रत्याभात्=आविरभूत्। ‘अहो स्वामिनो धर्मशास्त्रं प्रति प्रतिभा’ (तन्त्रा० १।९)। प्रतिभा बोधः। नवनवोन्मेषशालिनी बुद्धिः प्रतिभा। ‘प्रतिभामुपसर्गांश्चाप्युपसंगृह्य योगतः’ (भा० शां० २४०।२४)। प्रतिभा सकलशास्त्रार्थभानम्। ‘संवत्सरं प्रतीक्षेताऽप्रतिभायाम्’ (गौ० ध० २।४।२८)। वक्तव्यं न प्रतिभातीति तदा। ‘देव मम सन्धिविग्रहयानानि त्रीण्यपि न प्रति भान्ति’ (पञ्चत० ३।४३ इत्यतोऽनन्तरम्)। प्रतिभान्ति रोचन्ते। भिद् {प्रतिभिद्} भिद् (भिदिर् विदारणे)। ‘स्वप्नकीर्तितविपक्षमङ्गनाः प्रत्यभैत्सुरवदन्त्य एव तम्’ (रघु० १९।२२)। प्रत्यभैत्सुः प्रतिचक्रुः, तिरश्चक्रुः। ‘प्रतिभिद्य कान्तमपराधकृतम्’ (शिशु० ९।५८)। प्रतिभिद्य=अधिक्षिप्य=अपोद्य=गर्हित्वा=निन्दित्वा। निराकृत्येति वा। ‘दूर्वाप्रवालैः प्रतिभिन्नशोभम्’ (कु० ७।७)। विशेषितशोभम्, उपचितशोभम् इत्यर्थः। ‘चन्द्रेण प्रतिभिन्नमौलेः’ (कु० ७।३५)। सङ्गतमुकुटस्य। समर्थे प्रतिः। भू {प्रतिभू} भू (भू सत्तायाम्)। ‘प्रति द्युमन्तं सुविताय भूषति’ (ऋ० १०।४०।१)। प्रतिभूषति लेटि सिपि रूपम्। (यान्तं) द्युमन्तं (रथं) प्रतिभूषति=समर्थयति। ‘एषा विद्येतरे विद्ये प्रतिभविष्यति’ (श० ब्रा० ४।६।७।१६)। प्रतिभविष्यति तुल्या भविष्यति। प्रतिभवति तस्य ग्रहीतुः स्थाने भवतीति प्रतिभूरिति नारदस्मृतौ भवस्वामी। ‘ग्रामेयान्ग्रामदोषांश्च ग्रामिकः प्रतिभावयेत्। तान्ब्रूयाद् दशपायासौ स तु विंशतिपाय वै’ (भा० शां० ८७।४)॥ प्रतिभावयेत् विभावयेत्, उपलभेत, जानीयात्। ‘कुलिशं सर्वलोहानामम्भसां शैलसेतवः। अभेद्या प्रतिभाव्यन्ते…’ (राज० ६।२७३)। उक्तोऽर्थः। ‘य उ हैवंविदं। स्वेषु प्रतिबुभूषति’ (श० ब्रा० १०।३।५।९)। प्रतिद्वन्द्वीभवितुमिच्छतीत्याह। ‘न दुर्बलः प्रातिभाव्यं करोति’ (भा० उ० ३३।११०)। प्रतिभावः प्रतिकूलश्चित्ताभिप्रायः। स एव प्रातिभाव्यम्, विरोध इति क्लिष्टा कल्पना नीलकण्ठस्य। प्रतिभुवो भावः कर्म वा प्रातिभाव्यमिति व्युत्पत्तिस्तु प्रसिद्धेरादर्तव्या। न चार्थासङ्गतिश्शङ्कनीया। दुर्बलस्यासमर्थस्य कृशधनस्य प्रातिभाव्येऽयोगात्। भृ {प्रतिभृ} भृ (भृञ् भरणे)। ‘प्रति धाना भरत तूयमस्मै’ (ऋ० ३।५२।८)। शीघ्रमस्मा इन्द्राय धानाः प्रतिभरत उपहरतेत्याह। मन् {प्रतिमन्} मन् (मनु अवबोधने)। ‘तदु ह शौनकः कापेयः प्रतिमन्वानः प्रत्येयाय’ (छां० उ० ४।३।७)। तद् (ब्रह्मचारिणो वचः) प्रतिमन्वानो मनसा विमृशन्, प्रतिवक्तुं चिन्तयन्नित्यर्थः। मा {प्रतिमा} मा (माङ् माने)। ‘गायत्रेण प्रति मिमीतेऽर्कम्’ (ऋ० १।१६४।२४)। प्रतिमिमीतेऽनुकरोति। ‘नराशंसः प्रति शूरो मिमानः’ (तै० ब्रा० २।६।८।१)। प्रतिमिमानः परिच्छिन्दन्। ‘असौ वै लोकः प्रतिमैष ह्यन्तरिक्षलोके प्रतिमित इव’ (श० ब्रा० ८।३।३।५)। प्रतिमितः प्रतिबिम्बितः प्रतिफलितः। ‘प्रतिमितरविदीपोद्भासिशुभ्रातपत्र०’ (राज० ५।४८३)। उक्तोऽर्थः। ‘कासीत् प्रमा प्रतिमा किं निदानम्’ (ऋ० १०।१३०।३)। प्रतिमा प्रतिकृतिः। ‘सहस्रस्य प्रतिमासि’ (वा० सं० १५।६५)। ‘यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्’ (काठक० ३४।१४)। ‘अतीव सर्वलोकेषु यशसाऽप्रतिमः सदा’ (हरि० १।२६।३)। अप्रतिमोऽनुपमः। चन्द्रप्रतिमः। चन्द्रोपमः। प्रतिमशब्द उत्तरपदस्थः स्वसदृशे वर्तते। ‘वृष्णो वध्रिः प्रतिमानं बुभूषन्’ (ऋ० १।३२।७)। प्रतिमानं तुल्यबलः सपत्नः, अभ्यमित्रीयः। ‘आससाद रणे भोजं प्रतिमानं धनुष्मताम्’ (भा० द्रोण० ११६।३१)। ‘सोऽर्जुनेन हतः कर्णः प्रतिमानं धनुष्मताम्’ (भा० कर्ण० ८।१८)। प्रतिमानं ध्वजभूतः। ‘प्रतिमानेषु कुम्भेषु दन्तवेष्टेषु चापरे’ (भा० कर्ण० २८।३१)। प्रतिमानं गजकुम्भान्तरालम्। अधः कुम्भस्य वाहित्थं प्रतिमानमधोऽस्य यदित्यमरः। मान् {प्रतिमान्} मान् (मान पूजायाम्)। ‘स्विष्ट्याऽभितुष्टानि हि दैवतानि भूतानि वृष्ट्या प्रतिमानयन्ति’ (अवदा० यज्ञजा० ८)। प्रतिमानयन्ति प्रतिपूजयन्ति। मीव् {प्रतिमीव्} मीव् (मीव स्थौल्ये)। ‘पश्चाद्वातं प्रति मीवति’ (तै० सं० २।४।९।१)। प्रतिमीवति क्षीणं करोति, क्रशयति। उपसर्गकृतो धात्वर्थबाधः। मुच् {प्रतिमुच्} मुच् (मुच्लृ मोक्षणे)। ‘अप्रजस्तामस्वगतामवर्तिम्। उग्र ईशानः प्रति मुञ्च तस्मिन्’ (अथर्व० ९।२।३)॥ प्रतिमुञ्च=मुञ्च। प्रतिशब्दो धात्वर्थानुवादी। ‘प्रतिमुञ्चन्ति वत्सान्’ (श० ब्रा० ११।१।४।१)। मुञ्चन्ति विसृजन्तीत्यर्थः। प्रतिरपार्थकः। ‘ये त्वां प्रोत्साहयन्त्येते नैते कृत्याय कर्हिचित्। वैरं परेषां ग्रीवायां प्रतिमोक्ष्यन्ति संयुगे’ (भा० उ० १२५।१३)॥ उक्तोऽर्थः। ‘परेषामस्मदादीनाम्। तत्स्वीकृत्यानुगृह्णातु देवस्तां प्रतिमुच्य वा’ (कथा० ९१।१२)। ‘अद्य ते पुरुषव्याघ्र प्रतिमोक्ष्ये ऋणं तव’ (भा० भीष्म० १०९।२९)। प्रतिमोक्ष्ये मोक्ष्ये विगणयिष्यामि विनेष्ये शोधयिष्यामि। ‘प्रजा रक्षन् परं शक्त्या किल्बिषात्प्रतिमुच्यते’ (मनु० १०।११८)। पापाद्धीयत इत्यर्थः। ‘विश्वा रूपाणि प्रति मुञ्चते कविः’ (ऋ० ५।८१।२, वा० सं० १२।२)। प्रतिमुञ्चते बध्नाति आत्मनि धारयतीति सायणः। प्रतिमुञ्चते प्रतिबध्नाति द्रव्येष्वपहत्य शार्वरं तमः प्रकाशयतीति तूवटः। अस्थाने प्रतिशब्दस्य प्रयोग उवटेन। प्रतिमुञ्चतेर्बन्धनमर्थमुदीर्य प्रकाशनेऽर्थे तात्पर्यवचनं दुर्वचम्। ‘पिशङ्गं द्रापिं प्रति मुञ्चते कविः’ (ऋ० ४।५३।२)। पिङ्गं वासः परिधत्त इत्यर्थः। ‘ब्रह्मज्यस्य प्रति मुञ्च पाशान्’ (अथर्व० १३।३।१)। प्रतिमुञ्च बधान, सिनीहि। ‘वरुणो वरुणपाशैः प्रत्यमुञ्चत्’ (शां० ब्रा० ५।६)। उक्तोऽर्थः। ‘ये रूपाणि प्रतिमुञ्चमाना असुराः सन्तः स्वधया चरन्ति’ (वा० सं० २।३०)। पितृरूपाणि बध्नन्त आत्मनि दधत आतिष्ठन्तीत्यर्थः। ‘त्रिंशत् स्वसार उपयन्ति निष्कृतं समानं केतुं प्रतिमुञ्चमानाः’ (तै० सं० ४।३।११।३)। उक्तोऽर्थः। ‘ज्योतिष्मती प्रति मुञ्चते नभो रात्री देवी’ (तै० सं० ४।३।११।३)। ‘छायासु प्रतिमुक्तशष्पकवलं निद्रायते गोकूलम्’ (मृच्छ० ८।११)। प्रतिमुक्तो मुक्तस्त्यक्तः। ‘गृहीतप्रतिमुक्तस्य… महेन्द्रनाथस्य’ (रघु० ४।४३)। प्रतिमुक्तोऽपरतन्त्रीकृतः। आमुक्तः प्रतिमुक्तश्च पिनद्धश्चापिनद्धवदित्यमरः। ‘भ्रूणहत्याया एवैषा रूपं प्रतिमुच्यास्ते’ (व० ध० सू० ५।८)। प्रतिमुच्य परिगृह्य, आस्थाय। ‘तमेकदा मणिं कण्ठे प्रतिमुच्य महाप्रभम्’ (भा० पु० १०।५६।१३)। प्रतिमुच्य बद्ध्वा, आसज्य। ‘अमुं तुरङ्गं प्रतिमोक्तुमर्हसि’ (रघु० ३।४६)। प्रतिमोक्तुं मोक्तुं विस्रष्टुम्। ‘रक्षोबधान्तो न च मे प्रयासो व्यर्थः स वैरप्रतिमोचनाय’ (रघु० १४।४१)। वैरप्रतिमोचनं वैरनियतिनम्। मुद् {प्रतिमुद्} मुद् (मुद हर्षे)। ‘ओषधयः प्रतिमोदध्वमग्निमेतम्’ (वा० सं० ११।४७)। प्रत्युत्थानादिभिः प्रतिहर्षयताग्निम् इत्याह। मुह् {प्रतिमुह्} मुह् (मुह वैचित्ये)। ‘परनेयोऽग्रणीर्यस्य स मार्गान्प्रतिमुह्यति’ (भा० सभा० ५५।४)। मार्गेष्वाश्रयणीयेषु विमुह्यतीत्यर्थः। प्रतिः कर्मप्रवचनीयो वा स्यात्। मृज् {प्रतिमृज्} मृज् (मृजू शुद्धौ)। ‘विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते…न प्रतिमार्ष्टि’ (आप० श्रौ० २।३।८।५)। प्रतिमार्ष्टि अग्रादारभ्य स्पृशति। मृश् {प्रतिमृश्} मृश् (मृश आमर्शने, आमर्शनं स्पर्शः)। ‘यस्ते गर्भं प्रतिमृशात्’ (अथर्व० ८।६।१८)। प्रतिमृशात् पीडयेत् (यथा जीवो न जायेत)। मोक्ष् {प्रतिमोक्ष्} मोक्ष् (मोक्ष उत्सर्गे मुच्लृ मोक्षणे, जसि मोक्षणे इत्यत्र ज्ञापितः)। ‘न्यायतश्च करादानं स्वयं च प्रतिमोक्षणम्’ (का० नी० सा० १४।५४)। यज् {प्रतियज्} यज् (यज देवपूजासंगतिकरणदानेषु)। ‘आज्येनेतरे प्रतियजन्त आसते’ (श० ब्रा० ४।६।८।१९)। प्रतियजन्तः केनाप्युद्देशेन यजन्तः। ‘अत्र वा दिशः प्रतियजेत्’ (आप० श्रौ० ७।८।२५।१४)। प्रतिदिशं यागं कुर्यादित्यर्थः। यत् {प्रतियत्} यत् (यती प्रयत्ने, यत निकारोपस्कारयोः)। ‘त्वमिमानि रक्षांसि प्रतियतस्व’ (श० ब्रा० ९।२।३।३) प्रतियतस्व रुन्द्धि, प्रतिकुरु, प्रतिविधेहि। ‘कृञः प्रतियत्ने’ (पा० २।३।५३)। ‘उपात् प्रतियत्नवैकृतवाक्याध्याहारेषु च’ (पा० ६।१।१३६)। सतो गुणान्तराधानमाधिक्याय, वृद्धस्य वा तादवस्थ्याय समीहा प्रतियत्नः। ‘सुगन्धितामप्रतियत्नपूर्वां बिभ्रन्ति यत्र प्रमदाय पुंसाम्’ (शिशु० ३।५४)। प्रतियत्नस्तु संस्कार इति वैजयन्तीति मल्लिः। ‘कृत्वा हि सुमहत्कर्म हत्वा भीष्ममुखान्कुरून्। जयः प्राप्तो यशः प्राग्र्यं वैरं च प्रतियातितम्’ (भा० शल्य० ५८।११)॥ प्रतियातितं निर्यातितं शोधितम्। ‘भ्रातॄंस्तान् विपिने त्यक्त्वा वैरमप्रतियात्य च’ (भा० वन० ३७।५५)। अप्रतियात्य अनिर्यात्य। ‘अनिर्विदा या विदधे विधात्रा पृथ्वी पृथिव्याः प्रतियातनेव’ (शिशु० ३।३४)। प्रतियातना प्रतिकृतिः। तथा चामरः पठति–प्रतियातना प्रतिच्छाया प्रतिकृतिरिति। यम् {प्रतियम्} यम् (यम उपरमे)। ‘यया शूर प्रत्यस्मभ्यं यंसि त्मनमूर्जं न विश्वध क्षरध्यै’ (ऋ० १।६३।८)। प्रतियंसि प्रतियच्छसि, प्रयच्छसि। या {प्रतिया} या (या प्रापणे, प्रापणमिह गतिः)। ‘उभा यातं प्रति हव्यानि वीतये।’ (ऋ० ८।९०।७)। प्रतियातम् इतोऽभिमुखमेतम्। ‘भानावस्तं प्रतियाते महीध्रम्’ (भा० ५।७२१६)। अस्ताचलमुपेते सति। ‘वेगेनापततस्तांस्तु प्रभिन्नानिव वारणान्। पाण्डुपुत्रौ महेष्वासौ प्रतियातावरिन्दमौ’ (भा० आदि० १८९।१४)॥ प्रतियानमिह युयुत्सयाऽभिमुखं गमनम्। ‘गयं नृपः कः प्रतियाति कर्मभिः’ (भा० पु० ५।१५।९)। को नृपो गयेन राज्ञा साम्यमुपैतुमर्हतीत्याह भागवतकारः। ‘प्रतियानं साम्यप्राप्तिरिति तस्यैककस्योत्प्रेक्षा। या माऽभजन् दुर्जरगेहशृङ्खलाः संवृश्च्य तद्वः प्रतियातु साधुना’ (भा० पु० १०।३२।२२)। तच्छब्दस्तृतीये चरणे पठितं स्वसाधुकृत्यमित्येतत् प्रत्यवमृशति। ततः साधु कर्म युष्माकं साधुत्वेनैव शक्यं निर्यातयितुं न मत्कृतेन यत्नेनेति कवेराशयः कथंचिदुन्नेयो भवति। याच् {प्रतियाच्} याच् (टुयाचृ याच्ञायाम्)। ‘गोभिस्तु भक्षितं सस्यं यो नरः प्रतियाचते’ (याज्ञ० २।१६१ मिताक्षरायामुद्धृतं नारदवचनम्)। यावन्मे सस्यं तव गोभिर्भक्षितं तावन्मे प्रतिदीयतामित्यभियुक्त इत्यर्थः। यु {प्रतियु} यु (यु मिश्रणामिश्रणयोः)। ‘प्राणानेवास्य प्रतीचः प्रति यौति’ (तै० सं० ३।४।८।५)। प्रतियौति नियच्छति प्रतिरुणद्धि। प्रातिकूल्येन प्रवर्तयतीति तु भट्टभास्करः। ‘विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते नोद्यौति न प्रयौति न प्रतियौति’ (आप० श्रौ० २।३।८।५)। न प्रतियौति न पश्चात्सारयतीति धर्तस्वामिभाष्यम्। न प्रतिचीनं हरतीति रुद्रदत्तः। सोऽयं शब्दभेदो नार्थभेदः। ‘प्रतियुतो वरुणस्य पाशः’ (तै० सं० १।४।४५।३)। प्रतियुतः प्रत्येकं पृथक् कृत इति भट्टभास्करः। तै० ब्रा० २।६।६।४ इत्यत्रापौदं श्रूयते। तत्र प्रतियुतस्त्यत इति सायणः। युज् {प्रतियुज्} युज् (युजिर् योगे)। ‘परि ष्वजध्वं दश कक्ष्याभिरुभे धुरौ प्रति वह्निं युनक्त (ऋ० १०।१०१।१०)। प्रतियुनक्त=प्रतियुङ्क्त बध्नीत। ‘ये मदर्थे हताः शूरास्तेषां कृतमनुस्मरन्। ऋणं तत्प्रतियुञ्जानो न राज्ये मन आदधे’ (भा० शल्य० ५।४४)॥ ऋणनिर्यातनं चिन्तयन्नित्यर्थः। ऋणस्य दाता प्रयोक्तोच्यते। ऋणदानं च प्रयोगः। तस्य प्रत्यर्पणं प्रतियोगः। ‘दहत्यशेषं प्रतियोगिगर्वम्’ (विक्रम० १।११७)। प्रतियोगी परिपन्थी, शत्रुः। रागप्रतियोगी विरागः। विरोधीत्यर्थः। प्रतियोगिन दृष्ट्वा प्रतियोगी निवर्तते। प्रतियोगिनं सत्प्रतिपक्षम्। तन्मात्रप्रतियोगिकम्। विद्यमानवस्तुमात्रनिरूपितम् इत्यर्थः। यस्याभावः स प्रतियोगी। युध् {प्रतियुध्} युध् (युध सम्प्रहारे)। ‘तांश्च स प्रतियुध्यन्वै युद्धे राजा प्रवासितः’ (रा० १।७०।२९)। प्रतियुध्यन् प्रतिपक्षतया युध्यन् (युध्यमानः) इति तिलकः। प्रतिशब्दस्य सार्थकतामन्विष्यन्नेवमाह तिलककारः। अहं तु मन्ये प्रतिरुपसर्गः केवलं सकर्मकतामापादयति धातोरर्थे तु नान्तरं करोति। तथा चोदाहृतिभिर्वक्ष्यमाणाभिर्व्यक्तं भविष्यति। ‘विप्ररूपं विधायेदं मन्ये मां प्रतियुध्यसे’ (भा० आदि० १९०।२८)। ‘प्रतियोद्धुं न शक्यो हि मानुषैरिह संयुगे’ (भा० अनु० १४८।३१)। ‘कथं भीष्ममहं संख्ये द्रोणं च मधुसूदन। इषुभिः प्रतियोत्स्यामि’ (गीता २।४)। केवलो युधिरकर्मकः। आह च वृत्तिकारः– युधिरकर्मकः, अन्तर्भावितण्यर्थः सकर्मको भवति। (पा० ३।२।९५ सूत्रे)। प्रतिपक्षभावस्त्वन्तरेणापि प्रतिशब्दं गम्यत एव। ‘…धृष्टकेतुं च चेदिपम्। मांसशोणितभृन्मर्त्यः प्रतियुध्येत को युधि’ (भा० उ० ८०।१३)॥ प्रतियुध्येत (तेन) सङ्ग्रामयेत। सोपसर्गको युधिः सकर्मकः। रक्ष् {प्रतिरक्ष्} रक्ष् (रक्ष पालने)। ‘विश्वा आशाः प्रति रक्षन्त्वेते’ (अथर्व० १०।८।३६)। ‘अग्नेरनीकमप आविवेशापांनपात् प्रतिरक्षन्नसुर्यम्’ (वा० सं० ८।२४)। असूर्यमसुरस्य मायादिकं प्रतिरक्षन् निवर्तयन्। आत्मानं रक्षन्निति तु शब्दार्थः। रञ्ज् {प्रतिरञ्ज्} रञ्ज् (रञ्ज रागे)। ‘व्यवहारेष्वसाध्यानां लोके वा प्रतिरज्यताम्’ (प्रतिज्ञा० ३।३)। रभ् {प्रतिरभ्} रभ् (रभ राभस्ये)। ‘सर्वेणापररात्रेण विरम्य प्रत्यारम्भो न विद्यते’ (कौ० सू० १४१।४१)। प्रत्यारम्भः पुनरारम्भः। ‘नह प्रत्यारम्भे’ (पा० ८।१।३१)। चोदितस्यावधीरणे उपालिप्सया प्रतिषेधयुक्तः प्रत्यारम्भः क्रियते–नह भोक्ष्यसे इति वृत्तिः। निषेधयुक्त आरम्भः प्रत्यारम्भ इति सिद्धान्तकौमुद्यां दीक्षितः। रम् {प्रतिरम्} रम् (रमु क्रीडायाम्)। ‘रामो हि सर्वलोकस्य हिते प्रतिरतः सदा’ (रा० ६।१०४।३७)। प्रतिरतो निरतः, सहर्षं प्रवृत्तः। रस् {प्रतिरस्} रस् (रस शब्दे)। ‘केनास्मत्सिंहनादप्रतिरसितसखो दुन्दुभिर्वादितोऽयम्’ (वेणी० १।२२)। प्रतिरसितं प्रतिश्रुत् प्रतिशब्दः प्रतिध्वनिः। राज् {प्रतिराज्} राज् (राजृ दीप्तौ)। ‘अनूपोपवनैः कान्तैः कान्ता (कान्त्या) जनमनोहरा। सतारका द्यौरिव सा द्वारका प्रत्यराजत’ (हरि० २।५८।५२)॥ प्रत्यराजत अशोभताऽऽत्मना। राध् {प्रतिराध्} राध् (राध साध संसिद्धौ)। ‘प्रतिरित्सामि जिहिंसिषामि।’ (पा० ७।४।५४) इत्यत्र सनि राधो हिंसायामच इस् वक्तव्य इति वार्तिकम्। प्रतिशब्दो हिंसार्थस्य द्योतकः। ‘तस्य ह प्रतिराद्धस्य त्रेधा साधुकृत्या विनश्यति’ (जै० ब्रा० १।४६)। प्रतिराद्धो हिंसितः क्षतः। ‘राधो हिंसायाम्’ (६।४।१२३) इत्यत्र राधेर्हिंसार्थः स्वीकृतः। ‘द्रव्यापचये त्र्यवरं प्रतिराद्धः’ (गौ० ध० ३।४।८)। प्रतिराद्वोऽभियुक्तः। ‘प्रतिराधेन वै देवा असुरान् प्रतिराध्य’ (ऐ० ब्रा० ६।३३) प्रतिराध्य प्रतिकूलमाचर्य, अभिभूय। रु {प्रतिरु} रु (रु शब्दे)। ‘एकरुते न शुभं यदि वा स्यादेकरुते प्रतिरौति चिरेण’ (व० बृ० सं० ८८।३७)। प्रतिरौति प्रतिरवं करोति। ‘अन्यप्रतिरुता याम्या सोद्बन्धमृतशंसिनी’ (व० बृ० सं० ९०।७)। अन्यया शिवया कृतं रवमनुकृत्य कृतरवा। रुध् {प्रतिरुध्} रुध् (रुधिर् आवरणे)। ‘यज्ञश्चेत्प्रतिरुद्ध… स्यादेकेनाङ्गेन यज्वनः’ (मनु० ११।११)। प्रतिरुद्धोऽसम्पन्नोऽसम्पूर्णः। ‘…भ्रातरं पूर्वजं हि यः। अश्मभिः प्रत्यरौत्सीत्…बिले’ (रा० ४।५५।३)॥ प्रत्यरौत्सीत्=अप्यघात्। रुह् {प्रतिरुह्} रुह् (रुह बीजजन्मनि)। ‘छिन्नस्य यदि वृक्षस्य न मूलं प्रतिरोहति’ (भा० शां० ६८९६)। ‘उत्खातप्रतिरोपिताः’ (कलमाः) (रघु० ४।३७)। प्रतिरोपिताः पुना रोपिता रोहिताः। लभ् {प्रतिलभ्} लभ् (डुलभष् प्राप्तौ)। ‘इन्द्रात् प्रवृत्तिम्’ (रा० ३।६३।२९)। प्रतिलभ्य=उपलभ्य, ज्ञात्वा। ‘प्रतिलभ्य च धर्मात्मा शिष्यं धर्मपरायणम्। वरेण छन्दयामास’ (भा० अनु० ४१।३४)। प्रतिलभ्य अनुभूय, अवेत्य, विज्ञाय। ‘पितरि च सुरपुरमुपगते स्वं राज्यं प्रतिलेभे’ (अवदा० सुत० जा०)। प्रतिलेभे=पुनर्लेभे। लिख् {प्रतिलिख्} लिख् (लिख अक्षरविन्यासे)। ‘इदमिदानीमनेन प्रतिलिखितम्’ (माल० १)। प्रत्युत्तरं लिखितम्। ली {प्रतिली} ली (लीङ् श्लेषणे)। ‘प्रतिलीनस्तदहरासीत्’ (शां० गृ० ३।१।१२)। वच् {प्रतिवच्} वच् (वच व्यक्तायां वाचि)। ‘स तथेत्युक्त्वा प्रत्युक्तः पुनराजगाम’ (ऐ० ब्रा० ६।३४)। प्रत्युक्त आगच्छेतीरित इति षड्गुरुशिष्यः। उक्त प्रतिवचनं प्राप्त इति सायणः। ‘न चास्मि प्रतिवक्तव्यः सीतां प्रति कथं चन’ (रा० ७।४५।१९)। प्रतिवक्तव्यो निषेद्धव्यः। वद् {प्रतिवद्} वद् (वद व्यक्तायां वाचि)। ‘राज्ञा च प्रत्यवादि सः’ (कुम्भकर्णः) (भट्टि० १५।९)। प्रत्यवादि प्रतिवचनमुक्तः। ‘स चापि तत् प्रत्यवदद्यथोक्तम्’ (कठोप० १।१५)। कथितमनुकथितवान्, अन्ववदत्, प्रत्युवचारयत्। ‘किंचित् किंचित्प्रतिवदंस्तूष्णीमासं मुहुर्मुहुः’ (भा० उ० १३६।१४)। विरोधिवचनं ब्रुवन् इत्यर्थः। ‘इति प्रत्युदिता याम्या दूताः’ (भा० पु० ६।२।२१)। प्रत्युदिताः प्रतिसन्दिष्टाः। ‘अप्रतिवादिनी हास्य गृहेषु पत्नी भवति’ (ऐ० ब्रा० ३।२४)। अप्रतिवादिनी=अप्रतिकूलवादिनी। वप् {प्रतिवप्} वप् (डुवप बीजसन्ताने)। ‘तान्येव तेन प्रत्युप्यन्ते’ (तै० ब्रा० १।२।६।५)। स्थाप्यन्त इत्यर्थः। ‘…मौलिमन्तर्गतस्रजम्। प्रत्यूपुः पद्मरागेण प्रभामण्डलशोभिना’ (रघु० १७।२३)। प्रत्यूपुः कृतप्रतिवापं चक्रुः। पद्मरागखचितं व्यदधुः। ‘भस्मना शुनः पदं प्रतिवपेत्’ (आश्व० श्रौ० ३।१०।१४)। प्रतिवपेत् अवकिरेत् आकिरेत्, आच्छादयेत्। ‘मुकुटप्रत्युप्तमुक्ताकण…बृहद्बाहुः’ (राज० ३।५२९)। मुकुटे प्रत्युप्ता लग्ना मुक्ताकणाः। ‘दुर्जारभर्तुरङ्गेषु प्रत्युप्तामिव वल्लभाम्’ (अपश्यत्) (राज० ३।५०७)। प्रत्युप्ताम् दृढमासक्तां सुष्ठु श्लिष्टाम्। ‘प्रत्युप्तस्येव दयिते तृष्णादीर्घस्य चक्षुषः’ (उत्तर० ३।४६)। प्रत्युप्तं खचितं बलवद् बद्धम्। ‘यथा तिरश्चीनमलातशल्यं प्रत्युप्तमन्तः’ (उत्तर० ३।३५)। अन्तः प्रत्युप्तमन्तर्निखातम्। प्रतीवापः क्वथिते क्षीरादौ तक्रादेर्विक्षेपः, आतञ्चनम्। वस् {प्रतिवस्} वस् (वस निवासे)। ‘समुद्रकुक्षिमाश्रित्य प्रतिवसन्त्युत’ (भा० वन० १२०।६३)। आवसथं कृत्वा तिष्ठन्ति। ‘देवानामुपरिष्टाच्च गावः प्रतिवसन्ति वै’ (भा० अनु० ८१।४)। वस् {प्रतिवस्} वस् (वस आच्छादने)। ‘यस्त्वां राजन्मया सार्धमजिनैः प्रतिवासितम्’ (भा० वन० २७।४)। प्रतिवासितं संवीतम्। ‘यन्नः प्रव्राजयेः सौम्य अजिनैः प्रतिवासितान्’ (भा० उ० ३१।१५)। प्रतिशब्दो धात्वर्थानुवादी। वह् {प्रतिवह्} वह् (वह प्रापणे)। ‘इमाः सर्वाः प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः’ (छां० उ० ८।३।२)। प्रत्यूढा विपरीतं नीताः। ‘प्रत्यूढं जन्यंभयम्’ (भा० श्रौ० ६।१०।१२)। प्रत्यूढमपनीतम्। ‘तं यजमानस्य दक्षिण ऊरौ प्रत्युह्य’ (श० ब्रा० ३।३।३।१०)। विद् {प्रतिविद्} विद् (विद ज्ञाने)। ‘प्रति त्वा पर्वतिर्वेत्तु’ (तै० सं० १।१।६।१)। प्रतिवेत्तु अनुजानातु मातेव दुहितरमुत्सङ्गस्थाम् इति भट्टभास्करः। ‘प्रति त्वादितिर्वेत्तु’ (वा० सं० १।१४)। प्रतिवेत्तु प्रतिगृह्य मदीयेयं त्वगिति जानातु इति महीधरः। जानातु अभिजानातु प्रत्यभिजानातु परिचिनोत्वित्यनर्थान्तरम्। ‘ततोऽहं ज्वलमानं (=ज्वलत्) पायसं प्रत्यवेदयम्’ (भा० अनु० १५९।२४) प्रत्यवेदयं न्यवेदयम्। ‘सुखं पृष्ट्वा प्रतिवेद्यात्मसंस्थाम्’ (भा० उ० ३८।२)। प्रतिवेद्य निवेद्य उपवर्ण्य। ‘गन्धप्रतिवेदी च रूपरसाद्यनुमिनोति’ (३।१।३ न्यायभाष्ये)। प्रतिवेदनमुपलम्भो ज्ञानम्। विद् {प्रतिविद्} विद् (विद्लृ लाभे)। ‘स देवेषु न प्रत्यविन्दत्’ (ऐ० ब्रा० ४।५)। स इन्द्रोऽपरं स्वातिरिक्तं शूरं नाप्नोदित्याह। ‘पञ्चालराजस्तु विषण्णरूपस्तान् पाण्डवानप्रतिविन्दमानः’ (भा० आदि० १९२।१४) अप्रतिविन्दमानोऽप्रतिलभमानः। अजानान इति तात्पर्यार्थः। विध् {प्रतिविध्} विध् (विध परिचर्यायां छान्दसः)। ‘प्रति वां सूर उदित विधेम नमोभिर्मित्रावरुणोत हव्यैः’ (ऋ० ७।६३।५)। प्रतिविधेम सपर्येम वरिवस्येम। विश् {प्रतिविश्} विश् (विश प्रवेशने)। ‘स्फुरतां प्रतिविष्टानामश्वानां शीघ्रगामिनाम्’ (भा० शल्य० २३।७४)। प्रतिविष्टानां प्रतिनिविष्टानाम्। ‘तद् दक्षिणतः प्रतिवेशतः केशवात् पुरुषात्सीसेन परिस्रुतं क्रीणाति’ (श० ब्रा० ५।१।२।१४)। प्रतिवेशः संनिहितं गृहमुच्यते। तद्वासी च लोके प्रतिवेशीति भण्यते। ‘प्रतिवेशोऽसि प्र मा भाहि प्र मा पद्यस्व’ (तै० उ० १।४।३)। प्रतिवेशः श्रमापनयनस्थानमासन्नगृहम्। ‘क्षेत्रस्य पतिं प्रतिवेशमीमहे’ (ऋ० १०।६६।१३)। प्रतिवेशः सदेशवर्ती, निकटे वसन्। ‘मा ते अग्ने प्रतिवेशा रिषाम’ (अथर्व० ३।१५।८, १९।५।५)। प्रतिशब्दः सान्निध्यवाची। प्रतिवेशाः परिचरणादिना त्वत्प्रत्यासन्नाः। ‘हतासो अस्य वेशसो हतासः प्रतिवेशसः’ (अथर्व० ४।२३।१२)। प्रतिवेशसः प्रतिवेशाः। प्रतिवेशिनः। ‘प्रतिवेशात् पत्न्यश्नाति’ (भा० श्रौ० १३।१६)। ‘दक्षिणाग्नौ पत्न्याः प्रतिवेशमोदनं पचति’ (आप० श्रौ० ८।१०।१०)। प्रतिवेशं प्रातिस्विकम्। वृत् {प्रतिवृत्} वृत् (वृतु वर्तने)। ‘अयं स्राक्त्यो मणिः प्रतीवर्तः’ (अथर्व० ८।५।४)। प्रतीवर्तः प्रतिकूलं प्रतिमुखं वर्तयत्यनेन। वृष् {प्रतिवृष्} वृष् (वृषु सेचने)। ‘शरौघेण प्रत्यवर्षं गुरुं तम्’ (भा० उ० ७२१५)। प्रत्यवर्षमभ्यवर्षमभ्यषिञ्चम्। व्यध् {प्रतिव्यध्} व्यध् (व्यध ताडने)। ‘प्रत्यविध्यदमेयात्मा किरीटी भरतर्षभ’ (भा० भीष्म० ५२।२९)। ‘स तु बाणैः शितैस्तूर्णं प्रत्यविध्यत मारिष’ (भा० द्रोण० ४७।१४)। प्रत्यविध्यत् परैर्विद्धः सन्नविध्यदित्यर्थः। ‘अप्रतिविद्धस्यात्ययः सपादः सप्तविंशतिपणः’ (कौ० अ० २।१९।४१)। अप्रतिविद्धोऽमुद्रितः। अत्ययो दण्डः। शंस् {प्रतिशंस्} शंस् (शंसु स्तुतौ)। ‘कथं नु भगवः शस्तं कथमप्रतिशस्तमिति’ (श० ११।५।५।१०)। अप्रतिशस्तम् अप्रतिषिद्धम्। शक् {प्रतिशक्} शक् (शक्लृ शक्तौ)। ‘पाण्डवाश्चान्वपद्यन्त प्रतिशेकुर्न सैन्धवम्’ (भा० द्रोण० ४३।१८)। न प्रतिशेकुः प्रतिरोद्धुं नाशक्नुवन्नित्यर्थः। शास् {प्रतिशास्} शास् (शासु अनुशिष्टौ)। ‘कृतवानप्रतिशासनं जगत्’ (रघु० ८।२७)। (सोऽजः) जगदनन्यशासनमकरोत्, एकातपत्रं जगतः प्रभुत्वमध्यगमदित्यर्थः। शी {प्रतिशी} शी (शीङ् स्वप्ने)। ‘प्रतिशिष्ये जलनिधिं विधिवत्कुशसंस्तरे’ (भा० वन० २८३।३२)। अरिरात्सयोपोषितः सन्वारांनिधेरभिमुखे शयिष्ये यावत्प्रसादमित्याह। ‘अनया किलास्मै प्रतिशयिताय स्वप्ने समादिष्टम्’ (दशकु०)। उक्तोऽर्थः। ‘सर्वस्य प्रतिशीवरी भूमिस्त्वोपस्थ आधित’ (तै० सं० १।४।४०)। प्रतिशीवरी अभिमुखशायिनीति सायणः। प्रतिशीवरी प्रत्येकं सुखेन शयनाधिकरणभूता। शेतेरौणादिकः क्वरच् इति भट्टभास्करः। ‘मा हिंसीस्तत्र नो भूमे सर्वस्य प्रतिशीवरि’ (अथर्व० १२।१।३४)। शृ {प्रतिशृ} शृ (शृञ् हिंसायाम्)। ‘अप्रतिशराय’ (ऐ० ब्रा० १।२६)। अप्रतिघातायेत्यर्थः। श्यै {प्रतिश्यै} श्यै (श्यैङ् गतौ)। ‘सन्धारणं मूत्रपुरीषयोश्च सद्यः प्रतिश्यायनिदानमुक्तम्’ (सुश्रुत० उत्तर० २४।२)। वातं प्रति अभिमुखं श्यायो गमनं कफादीनां यत्र स प्रतिश्याय इति जह्लणः। प्रतिशीनः साभिष्यन्दः, सप्रवाहः। श्रि {प्रतिश्रि} श्रि (श्रिञ् सेवायाम्)। ‘ब्राह्मण्या जीवपत्न्या जीवप्रजाया अगार एतां रात्रिं प्रतिश्रयेत्’ (आश्व० गृ० १।५।२१)। प्रतिश्रयो नाम परकीयगृहे वास इति हरदत्तः। जीवः पतिर्यस्याः सा जीवपत्नी। तं च सर्वासु वेलासु भक्ष्यभोज्यप्रतिश्रयैः। ‘पूजयामास सा कन्या…’ (भा० वन० ३०५।३)। प्रतिश्रयैराश्रयैः शय्यासनाद्यैः। ‘प्रतिश्रयं च वासार्थम्’ (भा० शां० १६८।३२)। प्रतिश्रयो गृहं शरणम्। ‘चण्डालश्वपचानां तु बहिर्ग्रामात्प्रतिश्रयः’ (मनु १०।५१)। प्रतिश्रयो वसतिः। ‘येषां चान्नानि भुञ्जीत यत्र च स्यात्प्रतिश्रयः’ (भा० वन० ३।११४७२)। प्रतिश्रय आश्रयो वासः। ‘यत्रसायंप्रतिश्रयाः’ (तै० १३।३०)। ‘नष्टदारधनः सोयं नाट्याचार्येप्रतिश्रयः’ (कथा० ५२।२९५)। अप्रतिश्रयोऽनिकेतः। ‘सार्थिकानामेकप्रतिश्रय उषितानां प्रातरुत्थाय प्रतिष्ठमानानां न कश्चित् परस्परं सम्बन्धः’ (भाष्ये)। प्रतिश्रय आवसथः, आवासः। प्रवासिनामाश्रयः। ‘भूदीपाश्चान्नवस्त्राम्भस्तिलसर्पिः प्रतिश्रयान्’ (याज्ञ० १।२१०)। उक्तोऽर्थः। ‘प्रतिश्रयं प्राप्य समीक्ष्य शून्यम्’ (रा० ३।५८।१९)। प्रतिश्रयमाश्रमपदम्। स्वाश्रमसमीपदेशमिति तु कतकः। ‘प्रतिश्रयार्थी तद्वेश्म ब्राह्मणस्य जगाम ह’ (भा० आदि० १६५।३)। प्रतिश्रयार्थी वासार्थी। ‘मा त्वविज्ञातशीलाय कश्चिद् दद्यात् प्रतिश्रयम्’ (तन्त्रा० १।६।८५)। प्रतिश्रय आश्रयः। स्यात्सभायां प्रतिश्रय इत्यमरः। आस्पदेपीति स्वामी। ‘कथं समुद्रः पूर्णश्च भगीरथप्रतिश्रयात्’ (भा० ३।८८२८)। प्रतिश्रयः साहायकम्। प्रतिश्रितं प्रविष्टम् इति क्षीरस्वामी। ‘प्रतिश्रयप्रदानाच्च’ (भा० अनु० ६६।२९)। प्रतिश्रयो गृहनिर्माणार्था भूमिः, वास्तुरित्यर्थः। ‘भवांश्चाप्यार्जवपरः पूर्वं कृत्वा प्रतिश्रयम्। राजवृत्तं न लभते…’ (भा० अनु० १४८।३७)॥ प्रतिश्रयं साहाय्यम्। श्रु {प्रतिश्रु} श्रु (श्रु श्रवणे)। ‘स यामनि प्रति श्रुधि’ (ऋ० १।२५।२०)। ‘प्रति घोराणां… मरुतां शृण्व आयतामुपब्दिः’ (ऋ० १।१६९।७)। श्रवणमेवार्थः। प्रतिशब्दो धात्वर्थानुवादी। ‘चतुष्कृत्वोऽह्वयत। अग्निर्वायुरादित्यश्चन्द्रमाः। ते प्रत्यशृण्वन्’ (तै० ब्रा० २।३।६।१-२)। अशृण्वन्नित्येवार्थः। ‘तस्मै ह स्मामन्त्र्यमाणो न प्रतिशृणोति’ (श० ब्रा० १।४।१।१०)। न प्रतिशृणोति न प्रतिवक्ति। ‘अथ हैनमृषभोऽभ्युवाद सत्यकाम३ इति भगव इति ह प्रतिशुश्राव’ (छां० उ० ४।५।१)। प्रतिशुश्राव प्रत्युवाच। ‘तस्मै दशमं हूतः प्रत्यशृणोत्’ (तै० ब्र० २।३।११।१)। भोः इत्युत्तरं दत्तवान्। दशमं दशमे पर्याये। ‘न मे स्वर्गो बहुमतः संमानश्च सुरर्षभैः। त्वया राम विहीनस्य सत्यं प्रतिशृणोमि ते’ (रा० ६।११९।१३)॥ सत्यं ते ब्रवीमीत्याह। ‘प्रत्याङ्भ्यां श्रुवः पूर्वस्य कर्ता’ (पा० १।४।४०)। विप्राय गां प्रतिशृणोति दास्यामीति प्रतिजानीते इति वृत्तिः। स तत् कर्म प्रतिशुश्राव दुष्करम्। प्रतिज्ञातवानित्यर्थः। ‘ते छात्राः परमम् इति तत्तस्य वचनमयुक्तमपि युक्तमिव प्रत्यश्रौषुः’ (अवदा० जा० १२)। ** प्रत्यश्रौषुः स्वीचक्रुः प्रतिपेदिरे।** ‘अनिर्दिश्य मया भिक्षा ब्राह्मणस्य प्रतिश्रुता’ (हरि० १।३०।२४)। उक्तोऽर्थः। ‘स तद्वचः प्रतिश्रुत्य वाक्यमाह विहङ्गमः’ (भा० शां० १४६।१५)। प्रतिश्रुत्य श्रुत्वा। ‘तथा स्त्रीषु प्रतिश्रुत्य पौरुषं पुरुषेषु च। कत्थमानोऽभिनिर्याय किमर्थं न युयुत्ससे’ (भा० वि० ३९।२२)॥ प्रतिश्रुत्य प्रतिज्ञाय सशपथं प्रज्ञाप्य। ‘अपसृत्याप्रतिश्रुत्य प्रजासंहरणं तदा’ (भा० शां० २५८।१५)। ‘अप्रतिश्रुत्यानङ्गीकृत्याऽनभ्युपेत्याऽननुमत्य। तस्यै प्रतिश्रुत्य रघुप्रवीरस्तदीप्सितम्…’ (रघु० १४।२९)। उक्तोऽर्थः। ‘प्रतिश्रवणे च’ (पा० ८।२।९९)। प्रतिश्रवणमभ्युपगमः प्रतिज्ञानम्, श्रवणाभिमुख्यं चेति वृत्तिः। नित्यः शब्दो भवितुमर्हति। देवदत्त भोः किमात्थ इति च तत्र प्रतिश्रवण उदाहरणम्। ‘प्रतिश्रवणसंभाषे शयानो न समाचरेत्’ (मनु० २।१९६)। प्रतिश्रवणमाज्ञाङ्गीकरणम्। ‘प्रतिश्रवणपूर्वाणि नक्षत्राणि चकार सः’ (विश्वामित्रः) (भा० आदि० ७१।३४) ‘श्रोत्रे द्वे प्रतिश्रवणे द्वे। तस्मात्पुरुषः सर्वा दिशः शृणोति’ (षड्विंश० ७।१।२)। प्रतिश्रवणं श्रोत्रैकदेशविशेषः स्यात्। ‘स्त्री चाप्रतिश्राविणी पतिकृतमृणम्’ (अग्राह्या) (कौ० अ० ३।११।२३)। अप्रतिश्राविणी अनङ्गीकारिणी। ‘प्रतिश्रुत्याऽभिनादिता’ (वाचः) (हरि० ४५८२)। प्रतिश्रुतिः प्रतिश्रुत् प्रतिध्वानः। स्त्री प्रतिश्रुत् प्रतिध्वान इत्यमरश्च। प्रति प्रथमं शब्दं लक्ष्यीकृत्य श्रूयत इति प्रतिश्रुत्। क्विप्। स्वामी त्वाह–प्रतीपं श्रूयत इति प्रतिश्रुत्। ‘मनुष्यसम्भवा वाचो विधर्मिण्यः प्रतिश्रुताः’ (भा० वन० ३।३।६)। प्रतिश्रुता अभ्युपेताः प्रतिपन्नाः। तत्र विवादो नेत्यर्थः। विधर्मिण्यो विरुद्धस्वभावाः, विप्लुतार्थाः। अनृता इत्यर्थः। ष्ठिव् {प्रतिष्ठिव्} ष्ठिव् (ष्ठिवु निरसने)। ‘यो ब्राह्मणं प्रत्यष्ठीवन्’ (अथर्व० ५।१९।३)। उपरि निष्ठीवन्नित्यर्थः। सच् {प्रतिसच्} सच् (षच सेचने सेवने च)। ‘इत्थं वा इमे ऽस्मानमुष्मिल्ँलोकेऽसचन्त तान्वयमिहो इति प्रतिसचामहा इति’ (श० ब्रा० ११।६।१।५)। प्रतिसचामहै विनिमयेन व्यवहरामहै। सद् {प्रतिसद्} सद् (षद्लृ विशरणगत्यवसादनेषु)। ‘उद्वेपते ते हृदयं मनस्तु प्रतिसीदति’ (भा० उ० ७५।१८)। प्रतिसीदति सीदतीत्येकोऽर्थः प्रतिभाति। भारतभावदीपकारस्त्वत्र जोषमास्ते। सिच् {प्रतिषिच्} सिच् (षिच क्षरणे)। ‘प्रतिषिक्ता अरातयः’ (आप० श्रौ० ७।२०।२)। ‘अप्रतिषेक्यं स्यात् तेजस्कामस्य’ (आप० श्रौ० ६।२।६।४)। उपरिष्टादब्बिन्दुप्रक्षेपः प्रतिषेक इति रुद्रदत्तः। सिध् {प्रतिषिध्} सिध् (षिध गत्याम्, षिधू शास्त्रे माङ्गल्ये च)। ‘प्रतिषेधन्ति राजानो लुब्धा मृगमिवेषुभिः’ (भा० शां० २८।९)। प्रतिषेधन्ति निरुन्धन्ति। निघ्नन्तीत्यर्थः। ‘इति शत्रुषु चेन्द्रियेषु च प्रतिषिद्धप्रसरेषु जाग्रतौ’ (रघु० ८।२३)। वारितप्रगतिष्वित्यर्थः। ‘प्रतिषेधत्सु चाधर्मान् हितं चोपदिशत्स्वपि’ (मनु० २।२०६)। अधर्मान्प्रतिषेधत्सु मा स्मा करोरित्येवं शासत्सु। ‘विश्वेदग्निः प्रति रक्षांसि सेधति’ (ऋ० ८।२३।१३)। दूरमुत्सारयतीत्यर्थः। सृ {प्रतिसृ} सृ (सृ गतौ)। ‘दैत्यः प्रत्यसरद् देवं मत्तो मत्तमिव द्विपम्’ (हरि०)। प्रत्यसरद् उपाद्रवत्, अवास्कन्दत्। ‘कनकवलयं स्रस्तं स्रस्तं मया प्रतिसार्यते’ (शा० ३।१२)। प्रतिसार्यते प्रतीपं नीयते। ऊर्ध्वं ह्रियत इत्यर्थः। ‘शिलैलानतसिन्धूत्थैः सक्षौद्रैः प्रतिसारयेत्’ (सुश्रुत० उत्तर० १४।४)। ‘ततोऽग्निना वा प्रतिसारयेत्’ (तां दोषोपहतां बलिम्) (सुश्रुत० उत्तर० १६।७)। प्रतिसारयेत्=अवघर्षयेत्। दीपयेत्। ‘पथ्याफलेन प्रतिसारयेत्तु’ (सुश्रुत० उत्तर० १६।४)। उक्तोऽर्थः। ‘क्षौद्रायुतैश्च कटुभिः प्रतिसारयेत्तु’ (सुश्रुत० उत्तर० १९।९)। उक्तोऽर्थः। ‘तयोरपाङ्गप्रतिसारितानि… विलोचनानि’ (रघु० ७।२३)। प्रतिसारितानि आततानि। ‘श्लक्ष्णपिष्टैः समाक्षीकैः प्रतिसार्योष्णवारिणा। प्रक्षाल्य…।’ (सुश्रुत० उत्तर० १३।२)। प्रतिसार्य=श्रवघृष्य। ‘अयं प्रतिसरो मणिर्वीरो वीराय बध्यते’ (अथर्व० ८।५।१)। प्रतिसरति पराङ्मुखं निवर्तत आभिचारिकं कर्मानेनेति प्रतिसरो रक्षासूत्रम्। ‘प्रत्यगेनान् प्रतिसरेण हन्मि’ (अथर्व० ४।४०।१)। इह प्रतिसरो रक्षाकर्माह। ‘प्रतीचीः कृत्याः प्रतिसरैरजन्तु’ (अथर्व० ८।५।५)। ‘प्रीत्या प्रतिसरा विधेयाऽस्मि ते’ (हर्ष० १)। प्रतिसराऽनुकूला। ‘दन्तमांसौष्ठजिह्वानां प्रधानं प्रतिसारणम्’ (का० सं० खिल सूति० श्लो० १६०)। प्रतिसारणमवघर्षणम्। ‘सा ते समृद्धिर्यैरात्ता चपला प्रतिसारिणी’ (भा० वन० ५१।२७)। प्रतिसारिणी प्रतीपसारिणी, नीचानुगामिनी। स्कु {प्रतिस्कु} स्कु (स्कुञ् आप्रवणे)। ‘स नो वृषन्नमुं चरुं सत्रादावन्नपा वृधि। अस्मभ्यमप्रतिष्कुतः’ (ऋ० १।७।६)। ‘अप्रतिष्कुतः=अप्रतिस्खलितः’ (नि० ६।१६।७)। ‘ईशानो अप्रतिष्कुतः’ (अथर्व० २०।७०।१४)। उक्तोऽर्थः। स्तम्भ् {प्रतिष्टम्भ्} स्तम्भ् (स्तम्भु रोधने धारणे वा, सौत्रः)। ‘कायस्य रूपे संयमाद् रूपस्य या ग्राह्या शक्तिस्तां प्रतिष्टभ्नाति’ (३।२१ योग-भा०)। प्रतिष्टभ्नाति धारयति। ‘बाहुप्रतिष्टम्भविवृद्धमन्युः’ (रघु० २।३२)॥ प्रतिष्टम्भः प्रतिघातो निश्चेष्टता। ‘प्रतिस्तब्धनिस्तब्धौ’ (पा० ८।३।११४)। प्रतिस्तब्धः स्तब्धः। सर्वत्रोदाहृतिषु प्रतिशब्दो नान्तरमर्थे करोति। ‘अप्रतिष्टब्धः पाणिना’ (आसीत) (आप० ध० १।६।१६)। पाण्यवलम्बनो नासीतेत्यर्थः। पाणिनिस्तु प्रतिस्तब्ध इत्येव रूपमिच्छति। स्तुभ् {प्रतष्टुभ्} स्तुभ् (ष्टुभु स्तम्भे)। ‘स्तोमास्त्वा विचारिणि प्रतिष्टोभन्त्यक्तुभिः’ (तै० सं० २।२।१२।९)। प्रतिष्टोभन्ति प्रत्येकं स्तुवन्ति। स्था {प्रतिष्ठा} स्था (ष्ठा गतिनिवृत्तौ)। ‘स्वर्गे लोके प्रतितिष्ठति’ (के० उ० ४।९)। चिरां स्थितिं लभते। ‘उदेति च यतः सूर्यो यत्र च प्रतितिष्ठति। तत्सर्वं यौवनाश्वस्य मान्धातुः क्षेत्रमुच्यते’ (भा० द्रोण० ६२।११)॥ प्रतितिष्ठति विश्राम्यति, निम्लोचति, अस्तमेति। ‘यावत्सूर्य उदेत्यस्तं यावच्च प्रतितिष्ठति। सर्वं तद्यौवनाश्वस्य मान्धातु: क्षेत्रमुच्यते’ (विष्णु पु० ४।२।६५)॥ अस्तं प्रतितिष्ठतीत्यन्वयः। अस्तं गच्छतीत्यर्थः। शब्दमर्यादया तु नैष लभ्यः। व्यक्तमत्र पाठभ्रंशः। ‘ऊने द्वियोजने गत्वा प्रत्यतिष्ठन्त कौरवाः’ (भा० शल्य० ५।५०)। प्रत्यतिष्ठन्त न्यविशन्त। ‘उक्तवानसि यद्वाक्यं धर्मार्थसहितं हितम्। न तु तन्निकृतिप्रज्ञे कौरव्ये प्रतितिष्ठति’ (भा० उ० १५४।७)॥ न प्रतितिष्ठति न पदं कुरुते, नास्पदं लभते। ‘राज्यं मृत्युभयं त्यक्त्वा प्रत्यतिष्ठन् परान् युधि’ (भा० द्रोण० २५।७)। प्रत्यतिष्ठन् प्रत्यवातिष्ठन्त व्यरुन्धत अयुध्यन्त। ‘तद् यदेषामप्सु प्रविद्धानां प्रत्यतिष्ठत्’ (श० ब्रा० ६।२।१८)। प्रत्यतिष्ठत् न्यषीदत्। ‘सद्योजाताः पशवः प्रतितिष्ठन्ति, संवत्सरे पुरुषाः’ (मै० सं० ४।५।७)। प्रतितिष्ठन्ति चरणबलेन दृढं तिष्ठन्तीत्याह। ‘मधुपर्कं प्रतिग्रहीष्यन्… इति प्रतितिष्ठन् व्रजेत्’ (खा० गृ० ४।४।६)। प्रतितिष्ठन् प्राङ्मुखः तिष्ठन्। ‘यो वाऽप्रतिष्ठितो वज्रमुद्यच्छति’ (श० ब्रा० १।१।१।१८)। प्रतिष्ठितः (सन्) दृढं भूमौ पादावाधायेत्यर्थः। ‘तपसि सर्वं प्रतिष्ठितम्’ (तै० ब्रा० १०।६३।१)। प्रतिष्ठितं प्रतिबद्धम् आधृतम्। ‘स्त्रीधनं दुहितॄणामप्रत्तानामप्रतिष्ठितानां च’ (गौ० ध० ३।१०।२२)। (याज्ञ० २।११७) इत्यत्र च मिताक्षरायां गौतमीयमित्युद्धृतम्। अप्रतिष्ठिता या ऊढा अनपत्या निर्धना भर्तृगृहे याभिः प्रतिष्ठा न लब्धा। ‘प्रतिष्ठितेऽहनि सन्ध्यामुपासीत’ (कौ० अ० १।१९।१७)। प्रतिष्ठितेऽवसिते। ‘सूर्येऽस्ताचले विश्रमं गते सति। स शिक्षकाणां धुरि प्रतिष्ठापयितव्य एव’ (माल० १।१६)। स्थापनेन सत्कर्तव्य इत्यर्थः। ‘पर्यङ्कमग्र्यास्तरणं नानारत्न-विभूषितम्। तदपीच्छति वैदेही प्रतिष्ठापयितुं त्वयि’ (रा० २।२२।९)। प्रतिष्ठापयितुं निवेदयितुं प्रदेष्टुम् अर्पयितुम्। ‘धर्मो बिम्बस्य जगतः प्रतिष्ठा’ (महाना० उ०)। आधार इत्यर्थः। ‘अपौरुषेयप्रतिष्ठम्’ (मालती० ९)। उक्तोऽर्थः। ‘लोकस्य नाभि र्जगतः प्रतिष्ठा’ (भा० शां० २४५।२७)। ‘असत्यमप्रतिष्ठं ते जगदाहुरनीश्वरम्’ (गीता० १६।८)। ‘…द्वे प्रतिष्ठे कुलस्य नः। समुद्रवसना चोर्वी सखी च युवयोरियम्’ (शा० ३।१८)। उदितचर एवार्थः। ‘अप्रतिष्ठे रघुज्येष्ठे का प्रतिष्ठा कुलस्य नः’ (उत्तर० ५।२५)। प्रतिष्ठा स्थैर्यं सातत्यं नैरन्तर्यम्, अविच्छेदः। ‘अगाधसत्त्वो मगधप्रतिष्ठः’ (रघु० ६।२१)। प्रतिष्ठा निवासभूतो देशः। ‘चलाचलेति द्विविधा प्रतिष्ठा जीवमन्दिरम्’ (भा० पु० ११।२७।१३)। प्रतिष्ठा संस्कारपूर्विका स्थापना। ‘अहोरात्राणि प्रतिष्ठा’ (बृह० उ० १।१।१)। प्रतिष्ठा पादः। द्विप्रतिष्ठो मनुष्यः। द्विपादित्यर्थः। ‘औत्सुक्यमात्रमवसादयति प्रतिष्ठा’ (शा० ५।६)। प्रतिष्ठा सर्वोत्कृष्टं गौरवम्। ‘अप्लवेऽम्भसि मग्नानामप्रतिष्ठे निमज्जताम्’ (भा० सभा० ७१।३)। अप्रतिष्ठेऽगाधे। ’ वंशप्रतिष्ठानकराः सर्वभूतेषु विश्रुताः’ (पुत्राः) (रा० १।११।१८)। प्रतिष्ठानं प्रतिष्ठा स्थैर्यम् प्रबन्धोऽनुवृत्तिः सन्तानः। ‘तस्माद् वयः पुच्छेन प्रतिष्ठायोत्पतति पुच्छेन प्रतिष्ठाय निषीदति’ (पञ्च० ब्रा० ५।१।१७)। प्रतिष्ठाय आश्रयमवष्टभ्य। स्ना {प्रतिष्णा} स्ना (ष्णा शौचे)। ‘सूत्रं प्रतिष्णातम्’ (पा० ८।३।९०)। शुद्धमित्यर्थः। सूत्रादन्यत्र प्रतिस्नातमित्येव। अपि सुस्नातो भवान्। बाढं प्रतिस्नातोस्मि। स्मृ {प्रतिस्मृ} स्मृ (स्मृ चिन्तायाम्)। ‘प्रतिस्मृत्याथ जग्राह पादौ मूर्ध्नि कृताञ्जलिः’ (भा० अनु० ११८।१)। स्मृत्वेत्येवार्थः। अनर्थकः प्रतिः। स्वन् {प्रतिस्वन्} स्वन् (स्वन शब्दे)। ‘स शब्दः…। प्रतिसस्वान तत्रैव कुरुपाण्डवयोर्बले’ (भा० द्रोण० १०३।४७)। प्रतिसस्वान प्रत्यश्रूयत, प्रतिश्रुद्रूपेणाऽश्रूयत। हन् {प्रतिहन्} हन् (हन हिंसागत्योः)। ‘खले न पर्षान् प्रतिहन्ति भूरि’ (ऋ० १०।४८।७)। ‘यो वा हतो न प्रतिहन्ति धैर्यात्’ (भा० शां० २९९।१७)। प्रतिहन्ति प्रतिकुर्वाणो हन्तीत्यर्थः। ‘न च प्रतिजघानास्य स गतिं पर्वतोत्तमः’ (भा० शां० ३३३।१२)। प्रतिजघान रुरोध। ‘विघ्नैः पुनः पुनरपि प्रतिहन्यमानाः प्रारब्धमुत्तमगुणा न परित्यजन्ति’ (भर्तृ० १।७२)। उक्तोऽर्थः। ‘प्रतिघ्नानाऽश्रुमुखी’ (अथर्व० ११।९।७)। ‘प्रतिघ्नानाः सं धावन्तूरः पटूरवाघ्नाना’ (अथर्व० ११।९।१४)। प्रतिहतममङ्गलम्। वारितमस्त्वित्यर्थः। ‘कुतुहलगर्भः प्रतिहतो न मे तर्कः प्रसरति’ (शा०)। प्रतिहतो रुद्धः। ‘इमास्ता मन्मथवतां हिताः प्रतिहता दिशः’ (रा० ४।२८।१३)। प्रतिहता उपहताः, मालिन्यमुपगताः, मेघै रुद्धा इत्यनर्थान्तरम्। ‘…द्युमन्तं रुक्मिणीसुतः। प्रतिहत्य प्रत्यविध्यत्’ (भा० पु० १०।७७।२)॥ ‘प्रायश्चित्तं च वेत्थ त्वं प्रतिघातं च सर्वशः’ (भा० वन० १६८।६८)। परास्त्रेणाभिभूतस्य स्वास्त्रस्योद्दीपनं प्रतीघातः। ‘श्रूयतां च प्रतीघातान्यै र्न शक्नुम हिंसितुम्’ (भा० अनु० १३१।७)। प्रतीघाता रोधका अर्थाः। ‘सापत्नं प्रतिघं त्यक्त्वा’ (स्कन्द० का० ४।१९।३०)। सापत्नः प्रतिघः सपत्ने वैरं क्रोधो वा। ‘विदन्वान्वै भार्गव इन्द्रस्य प्रत्यहन्’ (पञ्च० ब्रा० १३।११।२०)। इन्द्रस्य साहाय्येन (शत्रून्) प्रत्यहन् पराणुदत्, दूरमदसारयत्। ‘तिग्मं न क्षोदः प्रति घ्नन्ति भूर्णयः’ (ऋ० ८।२५।१५)। प्रतिध्नन्ति प्रतिरुन्धन्ति वारयन्ति। ‘सृके यत्त्वा प्रत्यहन् देव एकः’ (ऋ० १।३२।१२)। सृके वज्रे। प्रत्यहन् प्रतिकूलत्वेन प्रहृतवान्। हर्य् {प्रतिहर्य्} हर्य् (हर्य गतिकान्त्योः )। ‘प्रति सूक्तानि हर्यतम्’ (ऋ० १।९३।१)। प्रतिहर्यतं प्रतिकामयेथाम्। हु {प्रतिहु} हु (हु दानादनयोः)। ‘अथ यदाधिगच्छेत् प्रतिजुहुयात्’ (गो० गृ० १।९।२२)। सायमादिकालं प्रतीक्ष्य जुहुयादित्यर्थः। हृ {प्रतिहृ} हृ (हृञ् हरणे)। ‘आज्ञां प्रत्यहरच्चापि कृतज्ञैः पुरुषैः सदा’ (भा० आश्रम० ३।४)। प्रत्यहरत् अवागणयत्। वृकोदरः कर्ता। ‘अग्ने यत्ते हरस्तेन तं प्रतिहर’ (अथर्व० २।१९।२)। प्रतिहर संहर। ‘अथ यत्प्रतिहर्ता प्रतिहरति’ (शां० ब्रा० १७।७)। स्वेनोच्चार्यं शस्त्रं व्याहरति। ‘राज्ञः प्रतिहारयामास श्रेष्ठी पुनर्द्रष्टुमिच्छति देवमिति’ (अवदा० जा० २०)। प्रतिहारयामास प्रतिहारेणात्मानं राज्ञे निवेदयामास। ‘अमर्षवशमापन्ना वैरं प्रतिजिहीर्षवः’ (भा० स्त्री० ११।१४)। प्रतिजिहीर्षवः प्रतिचिकीर्षवः। ‘स हतो भीमसेनेन वैरं प्रतिजिहीर्षता’ (भा० स्त्री० १३।१०)। ‘इमानि भूतान्यन्नमेव प्रतिहरमाणानि जीवन्ति’ (छां० उ० १।११।९)। प्रतिहरमाणानि प्रत्याहरन्ति। ‘तस्मादश्वो रश्मिना प्रतिहृतो भूयिष्ठं रोचते’ (श० ब्रा० १३।२।७।९)। प्रतिहृतो बद्धः। ‘कः स्थितः प्रतिहारो मे कस्याज्ञां सम्प्रतीक्षते’ (रा० १।७३।१४)। प्रतिहारो द्वाःस्थो द्वारपालः। अत्र येन राजागमनं प्रतिबध्यत इति शेष इति तिलकः। तेन प्रतीयते प्रतिहरणं प्रविशज्जनवारणं भवति। स्वाम्यप्यत्रानुकूलो यदाहामरोद्घाटने–प्रतिह्नियन्ते प्रतिरुध्यन्तेऽनेनेति प्रतीहारः। ‘द्वारि तिष्ठ महाबाहो प्रतिहारं विसर्जय’ (रा० ७।१०३।१३)। उक्तोऽर्थः। ‘रेभ्यसगोत्रः काञ्चुकीयः प्राप्तः…वसुन्धरा नाम वासवदत्ताधात्री च प्रतीहारमुपस्थितौ’ (स्वप्न० ६)। प्रतीहारो द्वारम्। ‘प्रतिहाररक्षी’ (सुनन्दा) (रघु० ६।२०)। प्रतिहारो द्वारम्। ‘आर्य, अदेशकालः प्रतिहारस्य’ (स्वप्न० ५)। इह प्रतिहारस्य द्वाःस्थस्य कर्म प्रतिहार उक्तः। स चागन्तुकस्य राजानं दिदृक्षोरागमननिवेदनम्। ‘सम्प्राप्यैते महात्मानो राघवस्य निवेशनम्। विष्ठिताः प्रतिहारार्थं हुताशनसमप्रभाः’ (रा० ७।१।७)॥ प्रतिहारार्थमागमो नो निवेद्यतामित्येतदर्थम्। ‘व्यतिष्ठत तदा सुमन्त्रं पितुर्महात्मा प्रतिहारणार्थम्’ (रा० २।३३।३०)। महात्मा रामः। उक्तोऽर्थः। ‘प्रतिहर्तर्या देवता प्रतिहारमन्वायत्ता, तां चेदविद्वान् प्रतिहरिष्यसि’ (छां० उ० १।११।८)। प्रतिहर्ता उद्गातृनामकस्य ऋत्विजः सहायः। तेनोच्चार्यं शस्त्रं प्रतिहारः। प्रतिहारो मायाकारः। तस्य कर्म प्रातिहार्यम्। ‘कुर्याममुं नृपमहं प्रातिहार्यं समाचरन्’ (राज० ८।११)। मायाकारस्तु प्रातिहारिक इत्यमरः। प्रतिहरणं (प्रतिहारः) व्याजः प्रयोजनमस्येति स्वामी। ‘चराचरस्य स्रष्टारं प्रतिहारमेव च’ (भा० द्रोण० ८०।४६)। प्रतिहर्ता संहर्ता प्रतिसंहर्ता। ‘दैवीनां मानुषीणां च प्रतिहर्ता त्वमापदाम्’ (रघु० १।६०)। प्रतिहर्ता वारयिता। ‘एष वै तत्र वैदेह्या विहगः प्रतिहारकः’ (रा० ४।१।५६)। प्रतिहारकोऽपहारको वियोजकः। ‘मनसा हिङ्करोति मनसा प्रस्तौति मनसोद्गायति मनसा प्रतिहरति’ (पञ्च० ब्रा० ४।९।९)। प्रतिहरति प्रतिहारं साम गायति।">
<script type="text/javascript">
    
    let baseURL = "https:\/\/vishvAsa.github.io\/sanskrit\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/sanskrit\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/sanskrit\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/sanskrit\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/sanskrit\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/sanskrit\/koshaH\/upasargArtha-chandrikA\/180_prati\/".replace(basePath, "/");
  pageVars.pageParams = {};
  pageVars.pageSource = "koshaH\/upasargArtha-chandrikA\/180_prati.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/sanskrit/webpack_dist/uiLib-bundle.js"></script>







    <link rel="stylesheet" href="/sanskrit/webpack_dist/uiLib.css">
<link rel="stylesheet" href="/sanskrit/css/uiLibPrint.css" media="print" >
<link rel="stylesheet" href="/sanskrit/css/fonts.css" >
<link rel="stylesheet" href="/sanskrit/css/@fortawesome/fontawesome-free/css/solid.min.css">

<link rel="stylesheet" href="/sanskrit/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/180_prati/" />
<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/sanskrit/koshaH/upasargArtha-chandrikA/180_prati/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">संस्कृते विश्वासटिप्पन्यः <br/> १८० प्रति</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८० प्रति">१८० प्रति</h1>
    
    <a id="editLink" class="btn btn-primary noPrint"  href="https://github.com/vishvAsa/sanskrit/edit/content/koshaH/upasargArtha-chandrikA/180_prati.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अञच">अञ्च्</h2>
<ul>
<li>{प्रत्यञ्च्}</li>
<li>अञ्च् (अञ्चु गतिपूजनयोः)।</li>
<li>&lsquo;प्रत्यङ् नः सुमना भव&rsquo; (अथर्व० ३।२०।२, ऋ० १०।१४१।१)। <strong>अस्मान्प्रत्यञ्चन्, अस्मदभिमुखं गच्छन्।</strong></li>
<li>&lsquo;जहि प्रतीचो अनूचः पराचः&rsquo; (अथर्व० ३।१।४)। <strong>प्रतीचः प्रतिमुखमागच्छतः। पराचः पराङ्मुखं गच्छतः।</strong></li>
<li>&lsquo;ऋतव: सर्वे पराञ्चः सर्वे प्रत्यञ्चः&rsquo; (श० ब्रा० १२।८।२।३५)। <strong>प्रत्यञ्चः परावृत्ताः, अभिमुखगामिनः।</strong></li>
</ul>
<h2 id="अञज">अञ्ज्</h2>
<ul>
<li>{प्रत्यञ्ज्}</li>
<li>अञ्ज् (अञ्जू व्यक्तिम्रक्षणकान्तिगतिषु)।</li>
<li>&lsquo;प्रत्यनक्त्त्यवदानानि&rsquo; (श० ब्रा० ५।१।३।६)।</li>
<li>&lsquo;नराशंसः प्रति धामान्यञ्जन्&rsquo; (ऋ० २।३।२)।</li>
<li>&lsquo;स्रुवेण कपालानि प्रत्यज्य&rsquo; (आप० श्रौ० २।३।११।३)। <strong>कपालानि प्रत्येकम् अङ्क्त्वा म्रक्षयित्वा।</strong></li>
</ul>
<h2 id="अरच">अर्च्</h2>
<ul>
<li>{प्रत्यर्च्}</li>
<li>अर्च् (अर्च पूजायाम्, वेदे दीप्तावपि)।</li>
<li>&lsquo;अग्ने यत्तेऽर्चिस्तेन तम्प्रत्यर्च योऽस्मान् द्वेष्टि&rsquo; (अथर्व० २।१९।३)। <strong>तं प्रत्यर्च तं दग्धुं दीप्यस्वेत्यर्थः।</strong></li>
<li>&lsquo;स्त्रियश्च तां प्रत्यर्चयामासुः&rsquo; (भा०)। <strong>पूजिताः सत्यः प्रत्यपूजयन्।</strong></li>
</ul>
<h2 id="अरथ">अर्थ्</h2>
<ul>
<li>{प्रत्यर्थ्}</li>
<li>अर्थ् (अर्थ उपयाच्ञायाम्)।</li>
<li>&lsquo;प्रत्यर्थयत राघवम्&rsquo; (भट्टि० ६।२५)। <strong>प्रत्यर्थिनं कुरुतेति जयमङ्गला। तत्करोति तदाचष्ट इति णिच्। अर्थयतेस्तु नित्यमात्मनेपदित्वात्प्रत्यर्थयध्वमिति स्यात्। आश्चर्यं मृगपोतः केसरिकिशोरकं प्रत्यर्थयिष्यते। अभियास्यति, आक्रमिष्यतीत्यर्थः।</strong></li>
<li>&lsquo;बहुप्रत्यर्थिकं ह्येतद्राज्यं नाम कुरूद्वह&rsquo; (भा० आश्रम० ३६।१२)। <strong>प्रत्यर्थी विरोधी। विरोधिबहुलमित्यर्थः।</strong></li>
<li>&lsquo;निर्वेदप्रत्यर्थिनी खलु प्रार्थना&rsquo; (मध्यम० १)। <strong>वैराग्यविरोधिनी, औदासीन्याननुरूपा।</strong></li>
<li>&lsquo;अपराङ्मुखतार्थिभ्यः प्रत्यर्थिभ्यो विशेषतः&rsquo; (स्कन्द० पु० का० ४।१९।४३)। <strong>प्रत्यर्थिनः परिपन्थिनो द्विषन्तः।</strong></li>
<li>&lsquo;अहो सुखप्रत्यर्थिता दैवस्य&rsquo; (विक्रम० ६)। <strong>सुखविरोधितेत्यर्थः।</strong></li>
</ul>
<h2 id="अस">अस्</h2>
<ul>
<li>{प्रत्यस्}</li>
<li>अस् (असु क्षेपे)।</li>
<li>&lsquo;अन्तकमु तर्हि पश्चात् प्रत्यस्येत्&rsquo; (श० ब्रा० ३।२।१।४)।</li>
<li>&lsquo;मुखे प्रथमं प्रत्यस्यति&rsquo; (श० ब्रा० ३।२।१।४)।</li>
<li>&lsquo;तं प्रत्यस्यामि मृत्यवे&rsquo; (अथर्व० ६।३६।३)। <strong>प्रत्यस्यामि प्रतिक्षिपामि, अग्रतः क्षिपामि।</strong></li>
<li>&lsquo;तस्मा अश्वं प्रत्यास्यत्&rsquo; (तै० सं० ५।७।१०।४०)। <strong>प्रातिकूल्येनाग्रतः क्षिप्तवान्। अश्वेन प्रतिरुद्धवान् इत्यर्थः। शार्दूलचर्मणो जघनार्धे।</strong></li>
<li>&lsquo;सीसं निहितं भवति तत्पदा प्रत्यस्यति&rsquo; (श० ब्रा० ५।४।१।९)। <strong>प्रत्यस्यति आहन्ति प्रहरति, ताडयति।</strong></li>
<li>&lsquo;प्रत्यस्तरूपां भावेषु क्रियेति प्रतिजानते&rsquo; (वा० प० ३।८।२४)। <strong>प्रत्यस्ताऽध्यारोपिता।</strong></li>
</ul>
<h2 id="इ">इ</h2>
<ul>
<li>{प्रती}</li>
<li>इ (इण गतौ)।</li>
<li>&lsquo;असन्तप्तं तु यद् दारु (वंशादि ऋजूकृतम्) प्रत्येति प्रकृतिं पुनः&rsquo; (भा० शां० १०२।३१)। <strong>प्रत्येति प्रतिगच्छति अभ्येति।</strong></li>
<li>&lsquo;प्रतीयाय गुरोः सकाशम्&rsquo; (रघु० ५।३५)। <strong>प्रतीयाय प्रतिनिववृते।</strong></li>
<li>&lsquo;यत्तन्निः सत्तासत्तं…प्रधानं प्रतियन्ति&rsquo; (यो० सू० २।१९ भाष्ये)। <strong>प्रतियन्ति अपियन्ति, अभिसंविशन्ति।</strong></li>
<li>&lsquo;अग्निर्नः शत्रून्प्रत्येतु&rsquo; (अथर्व० ३।१।१)। <strong>प्रत्यनीकः सन् यातु, अभिमुखं प्रातिभट्येन गच्छतु।</strong></li>
<li>&lsquo;अनिशं चिन्तयानोपि यः प्रतीयाद्रथेन तम्&rsquo; (भा० उ० ५२।२)।</li>
<li>&lsquo;तेन (कवचेन) मामद्य संयुक्तं रथस्थमिह संयुगे। प्रतीयात् कोऽद्य मामाजौ साक्षादपि पुरन्दरः&rsquo; (रा० ६।९२।२९)॥</li>
<li>&lsquo;सहसैन्यानहं तांश्च प्रतीयां रणमूर्धनि&rsquo; (भा० उ० १७२।१३)।</li>
<li>&lsquo;यः प्रतीयाद्रणे द्रोणं यावद् गच्छामि पाण्डवम्&rsquo; (भा० द्रोण० १११।२७)।</li>
<li>&lsquo;कृष्णपार्थौ जिघांसन्तः प्रतीयुर्विविधायुधाः&rsquo; (भा० आदि० २२७।५९)। <strong>अत्र सर्वत्रोदितचर एवार्थः।</strong></li>
<li>&lsquo;सैषाऽन्वारम्भणीयायाः स्थानं प्रत्येति&rsquo; (भा० श्रौ० ८।१।५)। <strong>स्थानं प्रत्येति पदमापद्यते।</strong></li>
<li>&lsquo;कलहंसमालाः प्रतीयिरे श्रोत्रसुखैर्निनादः&rsquo; (भट्टि० २।१८)। <strong>प्रतीयिरे जज्ञिरेऽनुममिरे, ज्ञप्ता अनुमिताः, उन्नीताः।</strong></li>
<li>&lsquo;उच्चावचा जनपदधर्मा ग्रामधर्माश्च, तान् विवाहे प्रतीयात्&rsquo; (आश्व० गृ० १।७)। <strong>प्रतीयात् निश्चिनुयात्, परिचिनुयात्, व्यवस्येत्।</strong></li>
<li>&lsquo;तं मोपयातं प्रतियन्तु विप्राः&rsquo; (भा० पु० १।१९।१५)। <strong>प्रतियन्तु विदाङ्कुर्वन्तु। भवतु।</strong></li>
<li>&lsquo;प्रतीमस्तावत्&rsquo; (प्र० च०)। <strong>तत्त्वतो विजानामेत्यर्थः।</strong></li>
<li>&lsquo;कः प्रत्येति सैवेयमिति&rsquo; (उत्तर० ४)।</li>
<li>&lsquo;प्रत्येतु कस्तद् भुवि&rsquo; (उत्तर०)। <strong>कः श्रद्दध्यादित्यर्थः।</strong></li>
<li>&lsquo;ततः परशुरामस्य न प्रतीमः पराभवम्&rsquo; (महा० च० २।१४)।</li>
<li>&lsquo;किं वक्ष्ये तत्र लोकश्च प्रत्येष्यति कथं मम&rsquo; (कथा० २९।९७)। <strong>उक्तोऽर्थः।</strong></li>
<li>&lsquo;विभाषोपपदेन प्रतीयमाने&rsquo; (पा० १।३।७७)। <strong>प्रतीयमाने द्योतिते सति।</strong></li>
<li>&lsquo;प्रतियन्तं चिदेनसः&rsquo; (ऋ० ८।६७।१७)। <strong>प्रतिगच्छन्तम्।</strong></li>
<li>&lsquo;बलवत्तु दूयमानं प्रत्याययतीव मां हृदयम्&rsquo; (शा० ५।३१)। <strong>विश्वासयति।</strong></li>
<li>&lsquo;प्रत्याय्यन्ते ते च तदानीं परलोकम्&rsquo; (अवदा० जा० १९)। <strong>श्रद्धाप्यन्त इत्यर्थः।</strong></li>
<li>&lsquo;तं प्रतीतं स्वधर्मेण ब्रह्मदायहरं पितुः&rsquo; (मनु० ३।३)। <strong>प्रतीतं ख्यातम्।</strong></li>
<li>&lsquo;सोऽयं वटः श्याम इति प्रतीतः&rsquo; (रघु० १३।५३)।</li>
<li>&lsquo;ततः प्रतीतं प्लवतां वरिष्ठम्&rsquo; (रा० ४।६५।३५)। <strong>उक्तोऽर्थः।</strong></li>
<li>&lsquo;तथापि नेच्छेयमिति प्रतीतः&rsquo; (भा० आश्व० ९।२३)। <strong>प्रतीतः कृतनिश्चयः।</strong></li>
<li>&lsquo;भरतश्चेत्प्रतीतः स्याद्राज्यं प्राप्यैतदव्ययम्&rsquo; (रा० २।४२।९)। <strong>प्रतीतः सन्तुष्टः।</strong></li>
<li>&lsquo;पतिः प्रतीतः प्रसवोन्मुखीं प्रियां ददर्श…&rsquo; (रघु० ३।१२)॥ <strong>प्रतीतः प्रसन्नः प्रमुदितः।</strong></li>
<li>&lsquo;भव इव षण्मुखजन्मना प्रतीतः&rsquo; (बुद्ध० १।९४)।</li>
<li>&lsquo;एवं राजर्षयः सर्वे प्रतीता रघुनन्दन&rsquo; (रा० २।१०७।१४)। <strong>प्रतीताः प्रेताः। प्रतिशब्दोऽस्थाने, न विवक्षितमर्थमुपकरोति।</strong></li>
<li>&lsquo;सुहिता एतां रात्रिं वसन्ति प्रतीता अनवर्तिमुखिनः&rsquo; (भा० श्रौ० ८।१३।२०)। <strong>प्रतीताः समिताः संगताः। प्रतिशब्दः प्रातिमुख्यमाह, तेन च सामीप्यं संनिकर्षो लक्ष्यते। अनवर्तिमुखिनो दारिद्र्येऽऽसंलपन्तः। अवर्तिर्दारिद्र्यम्।</strong></li>
<li>&lsquo;अप्रतीतो जयति सं धनानि&rsquo; (ऋ० ४।५०।९, ऐ० ब्रा० ८।२६)। <strong>शत्रुभिरितः प्राप्तः प्रतीतः, तद्विपरीतोऽप्रतीत इति सायणः। अप्रत्यृतोऽपराङ्मुख इति वयम्। अत्रार्थे न किञ्चिद् उपस्करणीयं भवतीति गुणः।</strong></li>
<li>&lsquo;यौ पत्येते अप्रतीतौ सहोभिः&rsquo; (अथर्व० ७।२५।१)। <strong>अप्रतिरुद्धाविति सायणः। अयमप्यप्रसिद्धोऽर्थः। प्रतिपूर्व एतिर्न क्वचिद्रोधने दृष्टः। तस्मादस्मदुक्तपूर्व एवार्थः श्रेयान्।</strong></li>
<li>&lsquo;ते प्रजापतिं पितरं प्रतीत्योचुः&rsquo; (श० ब्रा० २।२।४।१६)। <strong>प्रतीत्य तत्सकाशमित्वा, तमुपेत्य।</strong></li>
<li>&lsquo;ऊतीः कुर्वाणो यत्पृथिवीमचरो गुहाकारमाखुरूपं प्रतीत्य&rsquo; (आप० श्रौ० ५।१।१।७)। <strong>प्रतीत्य प्राप्य परिगृह्य आस्थाय। हेतून्प्रत्ययान् प्रतीत्य समाश्रित्य यः स्कन्धादीनां समुत्पादः स प्रतीत्यसमुत्पादः।</strong></li>
<li>&lsquo;न मुग्धे प्रत्येतुं प्रभवति गतः कालहरिणः&rsquo; (का० प्र० ७।३२७)। <strong>प्रत्येतुं प्रतिनिवर्तितुम्।</strong></li>
<li>&lsquo;तत्प्रत्याययितव्योऽसौ (प्राणः) क्रमेणारण्यहस्तिवत्&rsquo; (स्कन्द० पु० का० ४।४१।८०)। <strong>प्रत्याययितव्यो लालयितव्यः, क्रमेण संनियाम्यः।</strong></li>
<li>&lsquo;मूढः परप्रत्ययनेयबुद्धिः&rsquo; (माल० १।२)। <strong>प्रत्ययो विश्वासः।</strong></li>
<li>&lsquo;साधुकामश्च स्पृहयेन्नायतिं प्रत्ययेषु च&rsquo; (भा० शां० २२०।११)। <strong>प्रत्ययाः सुखदुःखानुभवाः।</strong></li>
<li>&lsquo;अपेक्षते प्रत्ययमुत्तमं त्वाम्&rsquo; (कु० ३।८)। <strong>प्रत्ययः कारणम्।</strong></li>
<li>&lsquo;एवं परतो धर्मश्रवणं सम्यग्दृष्ट्युत्पादप्रत्ययो भवति&rsquo; (अवदा० जा० २९)। <strong>उक्तोऽर्थः।</strong></li>
<li>&lsquo;राजप्रत्ययाः प्रजाः&rsquo; (अमरोद्घाटने स्वामी)। <strong>राजाधीना इत्यर्थः।</strong></li>
<li>&lsquo;अथाब्रवीन्मघवा प्रत्ययं स्वम्&rsquo; (भा० अनु० ९४।४३)। <strong>प्रत्ययोऽभिप्रायः।</strong></li>
<li>&lsquo;लोकवीरौ महेष्वासौ त्यक्तात्मानौ च भारत। प्रत्ययं परिरक्षन्तौ महत्कर्म करिष्यतः&rsquo; (भा० उ० १७०।१४)॥ <strong>प्रत्ययः शपथः।</strong></li>
<li>&lsquo;प्रत्यायनं विवादं मन्यमाना दुराशयाः&rsquo; (कथा० ७४।१६०)। <strong>प्रत्यायनं प्रत्ययस्य विश्वासस्योत्पादनम्।</strong></li>
<li>&lsquo;एकदा पाण्डवान्द्रष्टुं प्रतीतान्पुरुषोत्तमः&rsquo; (भा० पु० १०।५८।१)। <strong>प्रतीतान् प्रकटान् अज्ञातवासान्निर्गत्य सर्वत्र प्रकाशान्।</strong></li>
<li>&lsquo;नैनमेते रश्मयः प्रत्याययन्ति&rsquo; (छां० उ० ५।५।२)। <strong>न परावर्तयन्ति। अप्रतिरोधका भवन्तीत्यर्थः।</strong></li>
</ul>
<h2 id="इष">इष्</h2>
<ul>
<li>{प्रतीष्}</li>
<li>इष् (इष इच्छायाम्, इष गतौ)।</li>
<li>&lsquo;असत्यसन्धस्य सतश्चलस्यास्थिरचेतसः। नैव देवा न पितरः प्रतीच्छन्तीति नः श्रुतम्&rsquo; (रा० २।१०९।१८)॥ <strong>प्रतीच्छन्ति परिगृह्णन्ति, अभ्युपयन्ति।</strong></li>
<li>&lsquo;तदहं किञ्चिद् भवतः प्रार्थये यदि प्रतीच्छसि&rsquo; (तन्त्रा० १।१२)। <strong>प्रतीच्छसि अभ्युपैषि। बाढं करिष्यामीति चेत्प्रतिजानीष इत्यर्थः।</strong></li>
<li>&lsquo;गोणीं जनेन स्म निघातुमुद्धृतामनुक्षणं नोक्षतरः प्रतीच्छति&rsquo; (शिशु० १२।१०)। <strong>न प्रतीच्छति नाङ्गी करोति। उक्षतरो वृद्धोक्षः। पा० ५।३।९१ सूत्रेण तनुत्वे द्योत्ये स्वार्थिकः ष्टरच्।</strong></li>
<li>&lsquo;भक्ष्यान् द्विजेन्द्रैरपि सम्प्रदत्तान्नैव प्रतीच्छन्ति विभोर्भयेन&rsquo; (वाम० पु० ९१।३)। <strong>उक्तोऽर्थः।</strong></li>
<li>&lsquo;उष्णार्तो हि नरो यद्वज्जलधाराः प्रतीच्छति&rsquo; (भा० भीष्म० ११७।२४)। <strong>प्रतीच्छति ग्रहीतुमिच्छति।</strong></li>
<li>&lsquo;हन्त गृह्ण प्रतीच्छेति तावुभौ योधसत्तमौ&rsquo; (हरि० २।७३।४४)। <strong>गृह्ण गृहाण। प्रतीच्छ देहि। प्रहारमिति शेषः।</strong></li>
<li>&lsquo;प्रतीच्छ मत्कृतं धर्मं यदि ते मय्यनुग्रहः&rsquo; (भा० शां० १९९।८३)। <strong>प्रतीच्छ गृहाण।</strong></li>
<li>&lsquo;प्रतीच्छत्या शोकीं किसलयपरावृत्तिमधरः&rsquo; (भोजप्र० १।७२)। <strong>प्रतीच्छति गृह्णाति आदत्ते।</strong></li>
<li>&lsquo;अत्रागत्य स्ववासांसि प्रतीच्छन्तु शुचिस्मिताः&rsquo; (भा० पु० १०।२२।१६)। <strong>स्वस्यैवार्थस्य प्रत्यादित्सा प्रतीच्छाशब्दार्थः।</strong></li>
<li>&lsquo;एष उपहाररमणीयतया माधवीमण्डपः स्वागतेनेव नौ प्रतीच्छति&rsquo; (शा० ६)। <strong>प्रतीच्छति प्रतिगृह्णाति सभाजयति।</strong></li>
<li>&lsquo;एष खलु त्वां प्रतीच्छति&rsquo; (विक्रम० २)। <strong>उक्तोऽर्थः।</strong></li>
<li>&lsquo;अथाऽन्येषु प्रतीच्छामि&rsquo; (आप० ध० १।८।२२।६)। <strong>प्रतीच्छामि अन्विष्यामि, आप्तुमीहे।</strong></li>
<li>&lsquo;गदा शक्रजिता जिघ्ये तां प्रतीयेष वालिजः&rsquo; (भट्टि० १४।३६)। <strong>प्रतीयेष प्रतिजग्राह रुरोध। जिघ्य इति हिनोतेरनुपसृष्टस्य कर्मणि लिटि रूपम्। लोके केवलस्य हिनोतेः प्रयोगो दुर्लभ इति मतं नः।</strong></li>
<li>&lsquo;अथ प्रवृत्तिरागच्छेत् प्रतीच्छेत् समात्रयम्&rsquo; (कृत्यकल्पतरौ द्वितीये सम्पुटे पृ० ५९ कात्यायनीयं वचनमित्युद्धृतम्)। <strong>प्रतीच्छेत् प्रतीक्षेत।</strong></li>
<li>&lsquo;तेन पापानुबन्धेन वचनं न प्रतीच्छता&rsquo; (रा० १।३३।४)। <strong>न प्रतीच्छता न स्वीकुर्वता, न गृह्णता, नानुतिष्ठता, नानुविदधता।</strong></li>
<li>&lsquo;स तद्बाणमयं वर्षमश्मवर्षमिवाचलः। प्रतीच्छन् पाण्डुदायादः&rsquo; (भा० द्रोण० १२७।६५)॥ <strong>प्रतीच्छन् प्रतिगृह्णन्, रुन्धानः।</strong></li>
<li>&lsquo;ततः शरसहस्राणि प्रतीच्छन्तौ रणेषिणौ&rsquo; (हरि० २।४३।३३)। <strong>उक्तोऽर्थः।</strong></li>
<li>&lsquo;सतो बन्धुमसति निरविन्दन् हृदि प्रतीष्या कवयो मनीषा&rsquo; (ऋ० १०।१२९।४)। <strong>प्रतीष्या प्रतीष्य अन्विष्य। सांहितिको दीर्घः।</strong></li>
<li>&lsquo;देवस्य शासनं प्रतीष्य&rsquo; (शा० ६)। <strong>प्रतीष्य स्वीकृत्य, अनुमत्य।</strong> &lsquo;सत्कारो नाम सत्कारेण प्रतीष्टः प्रीतिं जनयति&rsquo; (स्वप्न० ४)।</li>
</ul>
<h2 id="ई">ई</h2>
<ul>
<li>{प्रती}</li>
<li>ई (ईङ् गतौ)।</li>
<li>&lsquo;प्रतीयन्ते न नीतिज्ञा कृतावज्ञस्य वैरिणः&rsquo; (कथा० ६२।१०३)। <strong>प्रतीयन्ते विश्वसन्ति श्रद्दधते, प्रतियन्ति।</strong></li>
<li>&lsquo;कुशलः प्रतिपत्ता तामग्रथार्थां प्रतीयते&rsquo; (वा० प० २।३१९)। <strong>प्रतीयते बुध्यते मन्यते जानाति।</strong></li>
</ul>
<h2 id="ईकष">ईक्ष्</h2>
<ul>
<li>{प्रतिईक्ष्}</li>
<li>ईक्ष् (ईक्ष दर्शने)।</li>
<li>&lsquo;मित्रस्य त्वा चक्षुषा प्रतीक्षे&rsquo; (आप० श्रौ० १।१३१)। <strong>प्रतीक्षे ईक्षे पश्यामि।</strong></li>
<li>&lsquo;तत् (मधु) प्रतीक्षते&rsquo; (अग्नि० गृ० १।४)। <strong>मधुनि दृशं पातयतीत्यर्थः।</strong></li>
<li>&lsquo;प्रतीक्षन्ते श्वशुरो देवरश्च&rsquo; (अथर्व० १४।१।३९)।</li>
<li>&lsquo;प्राशित्रं प्रतीक्षते&rsquo; (का० श्रौ० २।२।१५)।</li>
<li>&lsquo;मधुपर्कमाह्रियमाणं प्रतीक्षते&rsquo; (वा० गृ० ११।५)।</li>
<li>&lsquo;गार्हपत्यं प्रतीक्षते&rsquo; (तै० ब्रा० २।१।४।३)। <strong>उक्तोऽर्थः।</strong></li>
<li>&lsquo;किं न प्रतीक्षसेऽस्माकं गृहान्बलिभुजो यथा&rsquo; (भा० पु० ९।१८।१६)। <strong>न प्रतीक्षसे न ध्यायसि, नोपास्से, न सेवसे।</strong></li>
<li>&lsquo;तत्र मे कारणं भाति कौन्तेयो यत्प्रतीक्षते&rsquo; (भा० वि० २१।२)। <strong>प्रतीक्षते तदेव सूचयन्मामवेक्षतेऽवहितमीक्षते। कारणं प्राकट्यं मा भूदिति हेतुः।</strong></li>
<li>&lsquo;संवत्सरं प्रतीक्षेत द्विषन्तीं योषितं पतिः&rsquo; (मनु० ९।७७)। <strong>प्रतीक्षेत उदासीनवदीक्षेत। सहेतेत्यर्थः।</strong></li>
<li>&lsquo;प्रतीक्षमाणोऽभिजनं तदार्तमनार्तरूपः प्रहसन्निवाथ&rsquo; (रा० २।३३।२९)। <strong>प्रतीक्षमाणः प्रेक्षमाणः।</strong></li>
<li>&lsquo;कस्य न प्रतीक्ष्यो मुनिभावः&rsquo; (हर्ष० उच्छ्वासे ८)।</li>
<li>&lsquo;तथासीनं च त्रिभुवनप्रतीक्ष्यं मनुदक्षचाक्षुषप्रभृतथः प्रजापतयः सिषेविरे&rsquo; (हर्ष०)।</li>
<li>&lsquo;भक्तिः प्रतीक्ष्येषु कूलोचिता ते&rsquo; (रघु० ५।१४)। <strong>प्रतीक्ष्य आदृत्यः संभावनीयः पूज्यः।</strong></li>
<li>&lsquo;प्रतीक्ष्यं तत् प्रतीक्ष्यायै पितृष्वस्रे प्रतिश्रुतम्&rsquo; (शिशु० २।१०८)। <strong>प्रतीक्ष्यं परिपाल्यं रक्ष्यम्, प्रत्यवेक्षणीयम्।</strong></li>
<li>&lsquo;न त्वां हत्वा प्रदास्यामि क्रव्याद्भ्यो मद्रकाधम। मित्रप्रतीक्षया शल्य धृतराष्ट्रस्य चोभयोः&rsquo; (भा० कर्ण० ४०।५३)॥ <strong>प्रतीक्षाऽऽदरः।</strong></li>
<li>&lsquo;निकारा मनुजश्रेष्ठ पाण्डवैस्त्वत्प्रतीक्षया। अनुभूताः…&rsquo; (भा० उ० १५९।११)॥ <strong>अनुभूताः सोढाः।</strong></li>
<li>&lsquo;निकारो निकृतिप्रज्ञैः पाण्डवैस्त्वत्प्रतीक्षया। अनुभूत: &rsquo; (भा० भीष्म० १५।४)। <strong>त्वत्प्रतीक्षया त्वयि समादरेण।</strong></li>
<li>&lsquo;तस्यारण्येनैवात ऊर्ध्वं होमो वृत्तिः प्रतीक्षाऽऽच्छादनं च&rsquo; (आप० ध० २।९।२२।१७)। <strong>प्रतीक्षाऽतिथिपूजा।</strong></li>
<li>&lsquo;घोषा द्वैतवने सर्वे त्वत्प्रतीक्षा नराधिप&rsquo; (भा० वन० २२९।१९)। <strong>त्वत्प्रतीक्षास्त्वां प्रतीक्षमाणाः प्रतिपालयन्तः।</strong></li>
<li>&lsquo;तत्प्रत्ययमुदकमुत्सिच्याप्रतीक्षा ग्राममेत्य&rsquo; (आप० ध० २।६।१५।९)। <strong>प्रतीक्षा प्रतिनिवृत्य ईक्षणम्, पृष्ठतो विलोकनम्। अप्रतीक्षा अविद्यमानप्रतीक्षाः, पृष्ठतोऽनवलोकयन्तः, अपराङ्मुखीभूताः।</strong></li>
<li>&lsquo;अहं चाप्रतीक्षमेव सङ्ग्रामभूमिमागतः&rsquo; (महावीर० पृ० २०३, निर्णय०)। <strong>इदं क्रियाविशेषणम्। अपराङ्मुखीभूयेत्यर्थः।</strong></li>
<li>&lsquo;अप्रतीक्षमायन्ति&rsquo; (तै० ब्रा० १।६।५)। <strong>उक्तोऽर्थः।</strong></li>
<li>&lsquo;प्रतीक्षायै कुमारीम्&rsquo; (तै० ब्रा० ३।४।१।१९)। <strong>प्रतीक्षा संभावनाऽऽशास्यम्।</strong></li>
<li>&lsquo;कुम्भकर्णं प्रतीक्ष्यैव हरयोद्य प्रदुद्रुवुः&rsquo; (रा० ६।६।३१)। <strong>प्रतीक्ष्य अभिमुखे वीक्ष्य।</strong></li>
</ul>
<h2 id="ईड">ईड्</h2>
<ul>
<li>{प्रतीड्}</li>
<li>ईड् (ईड स्तुतौ)।</li>
<li>&lsquo;प्रति त्वा स्तोमैरीडते वसिष्ठाः&rsquo; (ऋ० ७।७६।६)।</li>
</ul>
<h2 id="उष">उष्</h2>
<ul>
<li>{प्रत्युष्}</li>
<li>उष् (उष दाहे)।</li>
<li>&lsquo;स त्वमग्ने प्रतीकेन प्रत्योष यातुधान्यः&rsquo; (ऋ० १०।११८।८, तै० सं० २।५।१२।४)। <strong>प्रत्योष प्रतिमुखं प्रत्येकं वा दह। यातुधान्यः यातुधानीः।</strong></li>
<li>&lsquo;प्रति तमोष यः प्रत्युष्यः&rsquo; (श० ब्रा० १।९।३।२)। <strong>प्रत्योष=ओष। सद्यो वा दहेत्यर्थः।</strong></li>
<li>&lsquo;प्रत्युष्टं रक्षः प्रत्युष्टा अरातयः&rsquo; (वा० सं० १।७)। <strong>प्रत्युष्टं=प्रत्युषितम्। प्रविज्ञाय उषितं दग्धमिति उवटः। प्रत्युष्टाः प्रत्येकं दग्धा इति च सः। उभयत्रार्थाभेद एव तु युक्तः।</strong></li>
</ul>
<h2 id="ऊह">ऊह्</h2>
<ul>
<li>{प्रत्यूह्}</li>
<li>ऊह् (ऊह वितर्के)।</li>
<li>&lsquo;विद्युद्भवन्ती प्रति वव्रिमौहत&rsquo; (ऋ० १।१६४।२९)। <strong>प्रत्यौहत व्यवादधात्, आच्छादयत्, तिरोधत्त, उपसमहरत्, अपाकरोत्। वव्रिं रूपम्।</strong></li>
<li>&lsquo;प्रत्यौहन्मृत्युममृतेन साकम्&rsquo; (अथर्व० ५।२८।८)।</li>
<li>&lsquo;प्रत्यौहतामश्विना मृत्युमस्मत्&rsquo; (वा० सं० २७।९, अथर्व० ७।५५।१)। <strong>उक्तोऽर्थः।</strong></li>
<li>&lsquo;प्रत्यूहेन्नाग्निषु क्रियाः&rsquo; (मनु० ५।८४)। <strong>अग्निहोत्रहोमान्न विघातयेदित्यर्थः। तत्र प्रत्यूहमन्तरायं न कुर्यादिति यावत्।</strong></li>
<li>&lsquo;पशून्देवताभ्यः प्रत्यौहत&rsquo; (श० ब्रा० १०।६।५।८)। <strong>प्रत्यौहत समार्पयत् पशून्देवतासादकरोत्।</strong></li>
<li>&lsquo;स प्रत्यूढानङ्गारान् प्रत्यूहेत्&rsquo; (शां० ब्रा० २।१)। <strong>प्रत्यूहेत्=व्यूहेत्, विविक्ततया विस्तारेण रचयेत्।</strong></li>
<li>&lsquo;न पास्ये न च भोक्ष्ये प्रत्यूढं मम भोजनम्&rsquo; (रा० ५।३१।१४)। <strong>प्रत्यूढमनादरेण पराकृतं त्यक्तम्।</strong></li>
<li>&lsquo;एवमेवेमाः प्रजा अहरहर्गच्छन्त्य एतं ब्रह्मलोकं न विदन्त्यनृतेन हि प्रत्यूढाः&rsquo; (छां० ८।३।२)। <strong>प्रत्यूढा विपरीतं नीताः।</strong></li>
<li>&lsquo;इतीन्द्रदूत्याः प्रतिवाचमर्धे प्रत्युह्य सैषाऽभिदधे वयस्याः&rsquo; (नै० ६।१०१)। <strong>प्रत्युह्य विहत्य, प्रतिबध्य, विच्छिद्य।</strong></li>
<li>&lsquo;अहत्वा समरे कृष्णमप्रत्यूह्य च रुक्मिणीम्&rsquo; (भा० पु० १०।५४।२०)। <strong>अप्रत्यूह्य अप्रत्यावर्त्य। अप्रतिहत्येति त्वक्षरार्थः।</strong></li>
</ul>
<h2 id="ऋ">ऋ</h2>
<ul>
<li>{प्रत्यृ}</li>
<li>ऋ (ऋ गतिप्रापणयोः)।</li>
<li>&lsquo;अनर्वाऽप्रत्यृतोऽन्यस्मिन्&rsquo; (नि० ६।२३।४)। <strong>प्रत्यृत आश्रितः (इति दुर्गः)।</strong></li>
<li>&lsquo;अरणी प्रत्यृत एने अग्निः&rsquo; (नि० ५।१०।१)। <strong>प्रत्यृतः प्रतिगतोन्तर्निविष्टः।</strong></li>
</ul>
<h2 id="कश">काश्</h2>
<ul>
<li>{प्रतिकाश्  }</li>
<li>काश् (काशृ दीप्तौ)।</li>
<li><strong>निभसंकाशनीकाशप्रतीकाशोपमादय इति सदृशपर्यायान्पठत्यमरः।</strong></li>
</ul>
<h2 id="कज">कूज्</h2>
<ul>
<li>{प्रतिकूज्}</li>
<li>कूज् (कुज अव्यक्ते शब्दे)।</li>
<li>&lsquo;एष क्रोशति दात्यूहस्तं शिखी प्रतिकूजति&rsquo; (रा० २।५६।९)। <strong>प्रतिकूजति दात्यूहं स्पर्धमानः कूजति।</strong></li>
</ul>
<h2 id="क">कृ</h2>
<ul>
<li>{प्रतिकृ}</li>
<li>कृ (डुकृञ् करणे)।</li>
<li>&lsquo;इत्येवमग्निविषसर्पेभ्यः प्रतिकुर्वीत&rsquo; (कौ० अ० १।२०।९)। <strong>अग्न्यादीनां प्रतिविधानं कुर्यादित्यर्थः।</strong></li>
<li>&lsquo;न तं पश्यामि लोकेस्मिन्कृते प्रतिकरोति यः। सर्वस्य हि कृतार्थस्य मतिरन्या प्रवर्तते&rsquo; (भा०)॥ <strong>कृते उपकृते प्रतिकरोति प्रत्युपकारं करोति।</strong></li>
<li>&lsquo;मयास्योपकृतं पूर्वमयं प्रतिकरिष्यति&rsquo; (का० नी० सा० ९।११)।</li>
<li>&lsquo;पूर्वं कृतार्थो मित्राणां न तत् प्रतिकरोति यः। कृतघ्नः सर्वभूतानां वध्यः प्लवगेश्वर&rsquo; (रा० ३।३४।१०)॥</li>
<li>&lsquo;कृतं न प्रतिकुर्याद्यः पुरुषाणां स दूषकः&rsquo; (रा० ४।३८।२८)। <strong>उक्तोऽर्थः।</strong></li>
<li>&lsquo;कृतार्थः पूर्वमार्येण नार्थं प्रतिचिकीर्षति&rsquo; (रा० ४।३४।२०)। <strong>प्रत्युपकर्तुं नेच्छति।</strong></li>
<li>&lsquo;वैरं प्रतिकुरुष्वेह तस्मिन्&rsquo; (रा० ३।३८।२२)। <strong>प्रतिनिर्यातयेत्यर्थः।</strong></li>
<li>&lsquo;व्याधिमिच्छामि ते ज्ञातुं प्रतिकुर्यां हि तत्र वै&rsquo; (भा० आदि० ४०२७)। <strong>प्रतिकुर्याम् उपचरेयम् चिकित्सेयम् भैषज्यं कुर्याम्।</strong></li>
<li>&lsquo;पाण्डवा अपि तत्सर्वं प्रतिचक्रुर्यथागतम्&rsquo; (भा० आदि० १४१।२२)। <strong>प्रतिचक्रुः= अपाकुर्वन्, न्यवारयन्, अपौहन्त प्रत्यघ्नन्।</strong></li>
<li>&lsquo;नास्य प्रत्यकरोद्वीर्यं विक्लवेनान्तरात्मना&rsquo; (रा० ६।८८।३४)। <strong>उक्तोऽर्थः।</strong></li>
<li>&lsquo;संक्रमध्वजयष्टीनां प्रतिमानां च भेदकः। प्रतिकुर्याच्च तत्सर्वम्…&rsquo; (मनु० ९।२८५)॥ <strong>प्रतिकुर्यात् प्रसाधयेत, समादध्यात्, पुनर्नवाः कुर्यात्।</strong></li>
<li>&lsquo;पुर इमाल्ँलोकान् प्रतिकरवामहा इति&rsquo; (ऐ० ब्रा० १।२३)। <strong>असुराणां प्रतिकूलानि सम्पादयाम इति सायणः।</strong></li>
<li>&lsquo;अनायतना ह वै स्मः, तस्मात्पराजयामहा इति एतास्ताः प्रत्यकुर्वत हविर्धानं दिव आग्नीध्रमन्तरिक्षात् सदः पृथिव्याः&rsquo; (गो० ब्रा० उ० २।७)। <strong>प्रत्यकुर्वत विरोधायाकुर्वत निरमिमत।</strong></li>
<li>&lsquo;भीष्मे प्रतिचिकीर्षामि&rsquo; (भा० उ० १८७।६)। <strong>भीष्माय वैरं निर्यातयितुमिच्छामीत्यर्थः।</strong></li>
<li>&lsquo;कृते प्रतिकरिष्यन्तः केशवस्यार्जुनस्य च&rsquo; (भा० द्रोण० १०४।१८)। <strong>प्रतिकर्तुकामाः प्रत्यपकारबुद्धयः।</strong></li>
<li>&lsquo;वयं च मन्युना दग्धा वैरं प्रतिचिकीर्षवः&rsquo; (भा० स्वर्गा० १।२१)। <strong>वैरं निर्यातयितुमिच्छन्त इत्यर्थः।</strong></li>
<li>&lsquo;अकृतज्ञोऽप्रतिकृतो हन्ति सत्त्ववतां मनः&rsquo; (रा० ४।२७।४५)। <strong>अप्रतिकृतः=अकृतप्रत्युपकारः।</strong></li>
<li>&lsquo;कर्तास्मि कृते प्रतिकृतं तव&rsquo; (भा० वन० १८७।९)। <strong>उक्तोऽर्थः।</strong></li>
<li>&lsquo;प्रतिकर्तुं प्रकृष्टस्य नापकृष्टेन युज्यते&rsquo; (रा० ४१७।४७)। <strong>प्रतिकर्तुं प्रत्युपकर्तुम्, कृतमुपकारं प्ररिणदातुम् प्रत्यर्पयितुम्।</strong></li>
<li>&lsquo;प्रतिकर्तुं बलवति नहुषे देवमोहिते। पितामहनियोगेन भवन्तं सोऽहमागतः&rsquo; (भा० अनु० अनु० ९९।२२)॥ <strong>प्रतिकर्तुं प्रतिविधातुम् प्रत्यपकर्तुम्।</strong></li>
<li>&lsquo;न शेकुरतिकायस्य प्रतिकर्तुं महाहवे&rsquo; (रा० ६।७१।४२)। <strong>उक्तोऽर्थः।</strong></li>
<li>&lsquo;कृते च प्रतिकर्तव्यमेष धर्मः सनातनः&rsquo; (रा० ५।१।११४)। <strong>कृत उपकृते। प्रतिकर्तव्यं प्रत्युपकर्तव्यम्। व्याधशाकुनिकपतितपापकारिणां न च प्रतिकर्तव्यम्। नैवोपचरितव्यम्। तेषु भिषक्कर्म न प्रयोज्यमित्याह।</strong></li>
<li>&lsquo;प्रतिकृत्य यथाकामं शत्रूणां शत्रुसूदनः&rsquo; (भा० सौ० १।४४)। <strong>प्रतिकृत्य वैरं निर्यात्य। व्याधिमप्रतिकृत्य। अचिकित्सित्वा, उपचारमकृत्वा।</strong></li>
<li>&lsquo;परिजनोपनीतमपि प्रतिकर्म नाग्रहीत्&rsquo; (हर्ष०)। <strong>प्रतिकर्म प्रसाधनम्। अङ्गसंस्कारोपकरणम्।</strong></li>
<li>&lsquo;प्रतिकर्म च रामस्य कारयामास वीर्यवान्&rsquo; (रा० ६।१२८।१६)। <strong>प्रतिकर्माङ्गसंस्कारः।</strong></li>
<li>&lsquo;विभूषितेयं प्रतिकर्मनित्या वसत्वरण्ये सह राघवेण&rsquo; (रा० २।३७।३५)।</li>
<li>&lsquo;उषिताः स्मो वने वासं प्रतिकर्म चिकीर्षवः&rsquo; (भा० वि० ५८।१८)। <strong>प्रतिकर्म शत्रूणामपकारः।</strong></li>
<li>&lsquo;ऋचीकस्तु महातेजाः पुत्रस्याप्रतिकर्मणः&rsquo; (रा० १।७५।२२)। <strong>अप्रतिकर्मणः प्रतिक्रियारहितस्य। स्वघातके कार्तवीर्ये शापादिप्रतिकारशून्यस्येत्यर्थः।</strong></li>
<li>&lsquo;सा कृष्णमाराधय सौहृदेन प्रेम्णा च नित्यं प्रतिकर्मणा च&rsquo; (भा० वन० २३४।४)। <strong>प्रतिकर्मणा कायक्लेशेनेति नीलकण्ठः। कथमस्यार्थस्योपलब्धिरिति न विजानीमः।</strong></li>
<li>&lsquo;मिथ्योपचारः प्रतिकर्मणां च&rsquo; (चरक० चि० १२।)। <strong>प्रतिकर्म प्रतिक्रिया वमनादिः।</strong></li>
<li>&lsquo;प्रतिकर्मपराचार ऋत्विजां स्म विधीयते&rsquo; (भा० शां० ७९।२)। <strong>शान्तिकपौष्टिकादि कर्म प्रयोगशुद्ध्याख्यम्।</strong></li>
<li>&lsquo;यश्चास्य वैद्यः प्रतिकर्म करोति&rsquo; (चरक० सूत्र० २९।९)। <strong>प्रतिकर्म प्रतिक्रिया चिकित्सा, भैषज्यम्।</strong></li>
<li>&lsquo;उपकारेण वीरस्तु प्रतिकारेण युज्यते&rsquo; (रा० ४।२७।४५)। <strong>प्रतिकारः प्रत्युपकारः।</strong></li>
<li>&lsquo;विकारं खलु परमार्थतोऽज्ञात्वाऽनारम्भः प्रतीकारस्य&rsquo; (शा० ३)। <strong>प्रतीकार उपचारः चिकित्सा।</strong></li>
<li>&lsquo;प्रतीकारो व्याधेः सुखमिति विपर्यस्यति जनः&rsquo; (भर्तृ० ३।९२)। <strong>उक्तोऽर्थः।</strong></li>
<li>&lsquo;प्रियस्य भर्तुः प्रतिकारकामा&rsquo; (रा० २।३७।३७)। <strong>अनुकार इह प्रतिकारः। प्रतिः सादृश्ये। वेषादिभिस्तदवस्थासदृशावस्थासम्पादनकामेत्यर्थ इति तिलकः।</strong></li>
<li>&lsquo;खलानां कण्टकानां च द्विविधैव प्रतिक्रिया। उपानन्मुखभङ्गो वा दूरतो वा विसर्जनम्॥&rsquo; <strong>प्रतिक्रिया प्रतिकारः प्रतिविधानम्।</strong></li>
<li>&lsquo;भैक्षेणाप्यर्जयिष्यामि पुनर्न्यास-प्रतिक्रियाम्&rsquo; (मृच्छ० ३।२६)। <strong>प्रतिक्रिया निर्यातनम्, प्रत्यर्पणम्।</strong></li>
<li>&lsquo;मङ्गलालम्भनं चैव शरीरस्य प्रतिक्रिया&rsquo; (भा० शां० ५९।६६)। <strong>प्रतिक्रिया प्रतिकर्म अलङ्क्रिया।</strong></li>
<li>&lsquo;तत्राप्रतिकारिणोऽपचारिणश्च रोगो व्यक्ततरः&rsquo; (सुश्रुत० चि० ५।४)। <strong>अप्रतिकारी यो भैषज्यं न कारयति। अपचारी अयथार्थकारी।</strong></li>
<li>&lsquo;सा तु रज्ज्वादिभिर्बद्धा विषप्रतिकरी मता&rsquo; (सुश्रुत० उत्तर० सर्प० कल्प० ५।५)। <strong>विषप्रतिकरी विषप्रतिकारहेतुः।</strong></li>
<li>&lsquo;ततः सीतां शिरःस्नातां संयुक्तां प्रतिकर्मणा&rsquo; (रा० ६।११४।१४)। <strong>प्रतिकर्म प्रसाधनमित्यमरः।</strong></li>
</ul>
<h2 id="कष">कृष्</h2>
<ul>
<li>{प्रतिकृष्}</li>
<li>कृष् (कृष विलेखने)।</li>
<li>&lsquo;प्रतिकृष्टं मतं गुह्ये द्विरावृत्त्यां च कर्षिते। प्रतिकृष्टः प्रेषिते स्यात्प्रत्याख्याते च वाच्यवत्&rsquo; (विश्व:)॥ <strong>निकृष्टप्रतिकृष्टार्वयाप्यरेफावमाधमाः (अमरः)।</strong></li>
<li>&lsquo;उत्सर्जनस्य वा प्रतिकर्षः&rsquo; (आप० ध० १।९।३ इत्यत्रोज्ज्वलायाम्)। <strong>भविष्यतोऽर्थस्य प्राक् सम्भावनं प्रतिकर्षः।</strong></li>
</ul>
<h2 id="क-1">कॄ</h2>
<ul>
<li>{प्रतिकॄ}</li>
<li>कॄ (कॄ विक्षेपे)।</li>
<li>&lsquo;उरोविदारं प्रतिचस्करे नखैः&rsquo; (शिशु० १।४७)। <strong>प्रतिचस्करे हतः (हिंसितः)। निरङ्कुशः कविरस्थाने किरतेः सुटं करोति।</strong></li>
<li>&lsquo;प्रतिस्कीर्णं हं ते वृषल भूयात्। तथा ते वृषल विक्षेपो भूयाद्यथा हिंसामनुबध्नाति&rsquo; (हिंसायां प्रतेश्च ६।१।१४१ सूत्र वृत्तिः)।</li>
</ul>
<h2 id="कलप">क्लृप्</h2>
<ul>
<li>{प्रतिक्लृप्}</li>
<li>क्लृप् (कृपू सामर्थ्ये )।</li>
<li>&lsquo;तद्यथा राजानमायान्तमुग्राः प्रत्येनसः सूतग्रामण्योऽन्नैः पानैरावसथैः प्रतिकल्पन्ते&rsquo; (श० ब्रा० १४।७।२।४३)। <strong>प्रतिग्रहीतुं सम्भावयितुं सज्जन्त उद्यता भवन्तीति यावत्।</strong></li>
</ul>
<h2 id="करम">क्रम्</h2>
<ul>
<li>{प्रतिक्रम्}</li>
<li>क्रम् (क्रमु पादविक्षेपे)।</li>
<li>&lsquo;तदु ह जानश्रुतिः पौत्रायणः षट् शतानि गवां निष्कमश्वतरीरथं तदादाय प्रतिचक्रमे&rsquo; (छां० उ० ४।२।१)। <strong>प्रतिचक्रमे प्रतिजगाम।</strong></li>
<li>&lsquo;भद्रे प्रतिक्राम नियच्छ वाचम्&rsquo; (भा० वन० १६९।२३)। <strong>प्रतिक्राम निवर्तस्व इतः प्रतियाहि। गृहान् प्रतिनिवर्तस्व।</strong></li>
</ul>
<h2 id="करध">क्रुध्</h2>
<ul>
<li>{प्रतिक्रुध्}</li>
<li>क्रुध् (क्रुध क्रोधे)।</li>
<li>&lsquo;क्रुध्यन्त न प्रतिक्रुध्येत्&rsquo; (मनु० ६।४८)।</li>
</ul>
<h2 id="कष-1">क्षि</h2>
<ul>
<li>{प्रतिक्षि}</li>
<li>क्षि (क्षि निवासगत्योः)।</li>
<li>&lsquo;आ त्वा जिघर्मि मनसा घृतेन प्रतिक्षियन्तं भुवनानि विश्वा&rsquo; (ऋ० २।१०।४)। <strong>विश्वानि भुवनानि प्रत्येकमधिवसन्तम्। अधितिष्ठन्तम्।</strong></li>
</ul>
<h2 id="कषप">क्षिप्</h2>
<ul>
<li>{प्रतिक्षिप्}</li>
<li>क्षिप् (क्षिप प्रेरणे)।</li>
<li>&lsquo;प्रतिक्षिपन्तः संसारमिहिकावरणं वयम्&rsquo; (यो० वा० ५।४।३०)। <strong>प्रतिक्षिपन्तः प्रास्यन्तः पराकुर्वन्तः। प्रतिक्षिप्तोऽधिक्षिप्त इत्यमरः। प्रतिक्षिप्यते न्यक् क्रियते स्मेति स्वामी।</strong></li>
<li>&lsquo;अग्नावेनां प्रतिक्षिप्य&rsquo; (भा० आदि० )। <strong>प्रतिक्षिप्य=प्रास्य।</strong></li>
<li>&lsquo;न हि सामान्यमात्रलक्षणेनोपयोगिविशेषलक्षणानां प्रतिक्षेपः शक्यः कर्तुम्&rsquo; (ध्वन्या० ३।३३ इत्यत्र लोचने)।</li>
<li>&lsquo;तस्य प्रदीपादिनिष्ठस्य वास्तवस्य शब्दार्थ-विषयत्वस्य प्रतिक्षेपात्&rsquo; (व्यक्ति० १)। <strong>प्रतिक्षेपो निरासोऽनङ्गीकारः।</strong></li>
</ul>
<h2 id="खय">ख्या</h2>
<ul>
<li>{प्रतिख्या}</li>
<li>ख्या (ख्या प्रकथने, चक्षिङ आदेशो वा)।</li>
<li>&lsquo;तामस्य रीतिं परशोरिव प्रत्यनीकमख्यम्…&rsquo; (ऋ० ५।४८।४)। <strong>प्रत्यख्यम् ऐक्षिषि।</strong></li>
<li>&lsquo;तं हो प्रतिख्यायोवाच&rsquo; (याज्ञवल्क्यः) (श० ब्रा० ११।६।३।३)। <strong>प्रतिख्याय=अभिवीक्ष्य।</strong></li>
<li>&lsquo;अशनायां ह वा एषा यजमानस्य प्रतिख्याय वाश्यते तामन्नमप्यादयेच्छान्त्यै&rsquo; (ऐ० ब्रा० ५।२७)। <strong>प्रतिख्याय प्रख्याप्य सूचयित्वा।</strong></li>
<li>&lsquo;पाप्मानं प्रतिख्याय&rsquo; (तै० ब्रा० १।४।६।२)। <strong>प्रख्याप्येत्यर्थः।</strong></li>
</ul>
<h2 id="गद">गद्</h2>
<ul>
<li>{प्रतिगद्}</li>
<li>गद् (गद व्यक्तायां वाचि)।</li>
<li>&lsquo;आभिर्गाथाभिरव्यग्रः प्रश्नं प्रतिजगाद ह&rsquo; (भा० अनु० १२४।८)। <strong>प्रतिजगाद प्रत्युवाच।</strong></li>
</ul>
<h2 id="गम">गम्</h2>
<ul>
<li>{प्रतिगम्}</li>
<li>गम् (गम्लृ गतौ)।</li>
<li>&lsquo;प्रकर्षेणानित्यः स विज्ञायते। स पुनः सत्येवाश्रयेऽभूत्वा भवतीति यो भूत्वा प्रतिगच्छति स एव भवितुमर्हति&rsquo; (वर्णे चानित्ये ५।४।३१ सूत्रे न्यासः)।</li>
<li>&lsquo;अहं न तान् (लोकान्) वै प्रतिगन्ता&rsquo; (भा० आदि० ९३।५)। <strong>प्रतिगन्ता=प्रतिगन्तास्मि=निवर्तिताहे।</strong></li>
<li>&lsquo;प्रतिजग्मुर्यथागतम्&rsquo; (नै० ५।३९)। <strong>उक्तोऽर्थः।</strong></li>
<li>&lsquo;तस्य सन्दिदिहे बुद्धिस्तां दृष्ट्वा तद्विनिर्णये। अधीतां योगहीनस्य विद्यां प्रतिगतामिव&rsquo; (रा० ५।१८।१८)॥ <strong>प्रतिगतां विस्मृताम्।</strong></li>
<li>&lsquo;प्रयतेनात्मना तात प्रतिगम्याभिवादय&rsquo; (भा० वन० १४२।१०)। <strong>प्रतिगम्य=उपेत्य=तत्सकाशमित्वा।</strong></li>
<li>&lsquo;एनसा प्रतिगतः प्रत्येनाः&rsquo; (आदिः प्रत्येनसि ६।२।२७ सूत्रे वृत्तौ)। <strong>प्रत्येना नेदिष्ठी येन प्रेतस्य पित्रादेर्ऋणमपाकरणीयं भवति (१)। प्रतिभूः (२)। आगस्कृतां शासनेऽधिकृतश्च (३)।</strong></li>
</ul>
<h2 id="गरज">गर्ज्</h2>
<ul>
<li>{प्रतिगर्ज्}</li>
<li>गर्ज् (गर्ज अव्यक्ते शब्दे)।</li>
<li>&lsquo;कृष्टासेः प्रतिबिम्बं स्वं हित्वा नान्योऽस्य संमुखः। नापरः प्रतिशब्दाच्च गर्जतः प्रतिगर्जति&rsquo; (राज० ८।१५६३)॥ <strong>प्रतिगर्जति प्रतिद्वन्द्वितया गर्जति। अहो अयोनिजोपमा कवेः। ऋषीणां कदनं कृत्वा गर्जति मामपि प्रतिगर्जति। सिंहो धनध्वनिं प्रतिगर्जति। उक्तोऽर्थः।</strong></li>
</ul>
<h2 id="गह">गाह्</h2>
<ul>
<li>{प्रतिगाह्}</li>
<li>गाह् (गाहू विलोडने)।</li>
<li>&lsquo;प्रतिगाहन्ते वनानि&rsquo; (रा० ३।७६।३४)। <strong>प्रतिगाहन्तेऽन्तः प्रविशन्ति, हठात् प्रविशन्तीति वा।</strong></li>
</ul>
<h2 id="गप">गुप्</h2>
<ul>
<li>{प्रतिगुप्}</li>
<li>गुप् (गुपू रक्षणे)।</li>
<li>&lsquo;प्रतिगुप्त०&rsquo; (श० ब्रा० ३।२।२।२७)। <strong>प्रतिगुप्तः=गुप्तः=रक्षितः, कृतावेक्षणः, कृतप्रतिजागरः।</strong></li>
</ul>
<h2 id="गह-1">गुह्</h2>
<ul>
<li>{प्रतिगुह्}</li>
<li>गुह् (गुहू संवरणे)।</li>
<li>&lsquo;प्रत्यगूहुर्महानद्यः&rsquo; (भा० सौ० १।३)। <strong>प्रत्यगूहुः प्रत्यगूहन् (प्रत्यगूहन्त) अन्तरदधत, तिरोऽदधत।</strong></li>
</ul>
<h2 id="गध">गृध्</h2>
<ul>
<li>{प्रतिगृध्}</li>
<li>गृध् (गृधु अभिकाङ्क्षायाम्)।</li>
<li>&lsquo;आघ्राय सुबहून्गन्धांस्तानेव प्रतिगृध्यति&rsquo; (भा० आश्व० ३०।९)। <strong>तेषु गन्धेषु गृध्यति लुभ्यतीत्यर्थः। प्रतिः केवलं सकर्मकतां प्रयोजयति नार्थे विशेषं करोति।</strong></li>
</ul>
<h2 id="ग">गृ</h2>
<ul>
<li>{प्रतिगृ}</li>
<li>गृ (गृ शब्दे)।</li>
<li>&lsquo;प्रति वां सूर उदिते मित्रं गृणीषे वरुणम्&rsquo; (ऋ० ७।६६।७)। <strong>प्रतिगृणीषे उपह्वयसि, स्तौषि।</strong></li>
<li>&lsquo;प्रति षीमग्निर्जरते समिद्धः। प्रति विप्रासो मतिभिर्गृणन्तः&rsquo; (ऋ० ७।७८।२)॥ <strong>उक्तोऽर्थः।</strong></li>
<li>&lsquo;शंसावाध्वर्यो प्रति मे गृणीहि&rsquo; (ऋ० ३।५३।३)। <strong>प्रतिगृणीहि प्रतिवाचं ब्रूहि।</strong></li>
<li>&lsquo;ओमुन्नय हव्य देवेभ्यः पाप्मनो माम् इत्युच्चैः प्रतिगृणाति&rsquo; (भा० श्रौ० ६।११।२)। <strong>प्रतिशंसतीत्यर्थः।</strong></li>
<li>&lsquo;होत्रेऽनुगृणाति होत्रे प्रतिगृणाति। होतारं शंसन्तं प्रोत्साहयतीत्यर्थ इति अनुप्रतिगृणश्च&rsquo; (पा० १।४।४१) <strong>इति सूत्रे वृत्तिः।</strong></li>
<li>&lsquo;ओमामोदैष इत्यादिको होतुरुत्साहजननः प्रतिगरः&rsquo; (आश्व० श्रौ० ७।११)।</li>
<li>&lsquo;ओम् इत्यध्वर्युः प्रतिगरं प्रतिगृणाति&rsquo; (तै० सं० १।८।१)। <strong>उक्तोऽर्थः।</strong></li>
<li>&lsquo;प्रत्यगृणात्तस्मै लक्ष्मणः&rsquo; (मुग्ध-बोधव्याकरणे)। <strong>इत्युदाहरन्मुग्धो बोपदेवो वृत्ति-विरोधादुपेक्ष्यः। प्रतिशंसने होतृकर्मकेऽध्वर्युकर्तृके प्रतिनियतः प्रतिगृणातिरनन्यविषयः। अनुगरः प्रतिगरः शंसितुः (होतुः) प्रोत्साहने वर्तते इति पा० १।४।४१ सूत्रे वृत्तिः।</strong></li>
</ul>
<h2 id="गरह">ग्रह्</h2>
<ul>
<li>{प्रतिग्रह्}</li>
<li>ग्रह् (ग्रह उपादाने)।</li>
<li>&lsquo;केनेमान् कामान् प्रतिग्रहीष्यामः&rsquo; (श० ब्रा० ९।३।२।७)। <strong>प्राप्स्याम इत्यर्थः।</strong></li>
<li>&lsquo;तां चार्जुनः प्रत्यगृह्णात्सुतार्थे&rsquo; (भा० आदि० १।१७१)। <strong>तामुत्तरां सुतस्याभिमन्योरर्थेऽभ्युपैदित्यर्थः।</strong></li>
<li>&lsquo;प्रतिजग्राह चाग्निस्तु राजकन्यां सुदर्शनाम्&rsquo; (भा० अनु० २।३४)। <strong>प्रतिजग्राह अभ्युपजगाम आददे उपयेम इत्यर्थः।</strong></li>
<li>&lsquo;प्रतिग्रहीता तामस्मि न भरेयं च यामहम्&rsquo; (भा० आदि० ४६।९)  <strong>उक्तोऽर्थः।</strong></li>
<li>&lsquo;न तु पापकृतां राज्ञां प्रतिगृह्णन्ति साधवः&rsquo; (भा० अनु० ६१।५)। <strong>न प्रतिगृह्णन्ति, दानं न प्रतीच्छन्ति।</strong></li>
<li>&lsquo;ददति प्रतिगृह्णन्ति षट्सु कर्म्मस्ववस्थिताः&rsquo; (भा० शां० ७७।११)।</li>
<li>&lsquo;रथन्तरं प्रतिगृह्णाति पश्चात्&rsquo; (अथर्व० १३।३।११)। <strong>प्रतिगृह्णाति अवलम्बते।</strong></li>
<li>&lsquo;परशुं तप्तं प्रतिगृह्णाति&rsquo; (छां० उ० ६।१६।१)।</li>
<li>&lsquo;स चैनं वृत्तपीनाभ्यां बाहुभ्यां प्रत्यगृह्णत&rsquo; (भा० वन० ४३।१९)। <strong>प्रत्यगृह्णत=प्रत्यगृह्णात्, प्रत्यगृह्णीत=पर्यरभत=उपागूहत=पर्यष्वजत। स इन्द्रः। एनं कौन्तेयम्।</strong></li>
<li>&lsquo;अभिपद्य च बाहुभ्यां प्रत्यगृह्णादमर्षितः। मातङ्गमिव मातङ्गः प्रभिन्नकरटामुखम्&rsquo; (भा० वन० ११।५६)॥ <strong>प्रत्यगृह्णादवालम्बत उपापीडयत्, अबाधत।</strong></li>
<li>&lsquo;ते तं मङ्गलानि…प्रयुञ्जानाः प्रत्यगृह्णन्दृढव्रताः&rsquo; (रा० ३।१।११ कतकधूतः पाठः)। <strong>प्रत्यगृह्णन् असभाजयन्, समभावयन्, सदकुर्वन्।</strong></li>
<li>&lsquo;अभिवादयमानं त्वां पाणिभ्यां भीमपूर्वजः। प्रतिगृह्णातु सौहार्दात् कुन्तीपुत्रो युधिष्ठिरः&rsquo; (भा० उ० १३८।१४)॥ <strong>उपेतं त्वाम् आद्रियताम् इत्याह।</strong></li>
<li>&lsquo;दृष्ट्या प्रसादामलया कुमारं प्रत्यग्रहीत्संवरणस्रजेव&rsquo; (रघु० ६।८०)। <strong>प्रसन्नावदातया दृशा कुमारं समबीभवदित्यर्थः।</strong></li>
<li>&lsquo;स चापि प्रतिजग्राह धर्मेण विदुरं ततः&rsquo; (भा० आदि० २०६।१०)। <strong>आतिथ्येन सच्चकारेत्यर्थः।</strong></li>
<li>&lsquo;स रामं सर्वकामैस्तं भरद्वाजः प्रियातिथिम्। सभार्यं सह च भ्रात्रा प्रतिजग्राह हर्षयन्&rsquo; (रा० २।५४।३३)॥ <strong>प्रतिजग्राह कामैः काम्यैः पदार्थैरुपचचारेति यावत्। आतिथ्येन वशीकृतवानिति तिलकः।</strong></li>
<li>&lsquo;प्रत्यगृह्णाद् यथान्यायं विदुरश्च महामनाः&rsquo; (भा० आश्व० ६६।६)। <strong>तानागतान्सदकरोदित्यर्थः।</strong></li>
<li>&lsquo;स चैनं प्रतिजग्राह विधिदृष्टेन कर्मणा&rsquo; (भा० उ० ४१।९)। <strong>उक्तोऽर्थः।</strong></li>
<li>&lsquo;विधिदृष्टेन कर्मणा मधुपर्कादिना। कच्चिद् वचः प्रतिगृह्णाति तच्च&rsquo; (भा० आश्व० ९।२१)। <strong>प्रतिगृह्णाति अनुरुणद्धि अनुसरति, अनुमन्यते।</strong></li>
<li>&lsquo;तद्वाक्यं…न प्रतिजग्राह मर्तुकाम इवौषधम्&rsquo; (रा० ३।४४।१)।</li>
<li>&lsquo;तथेति च नृपस्याज्ञां मन्त्रिणः प्रतिगृह्णते&rsquo; (रा० १।११।१८)। <strong>उक्तोऽर्थः।</strong></li>
<li>&lsquo;एवं शप्तस्तु गुरुणा प्रत्यगृह्णात्कृताञ्जलिः&rsquo; (भा० पु० ९।२।१०)।</li>
<li>&lsquo;प्रियमाख्यामि ते देवि राघवस्य महाजयम्। धर्मज्ञे वर्धसे दिष्ट्या जयोऽयं प्रतिगृह्यताम्&rsquo; (रा० ६।९८।६)॥ <strong>प्रतिगृह्यतां समुपजोषं बुध्यतां श्रूयताम्।</strong></li>
<li>&lsquo;तं देवासः प्रति गृभ्णन्त्यश्वम्&rsquo; (ऋ० १।१६२।१५)। <strong>प्रतिगृभ्णन्ति प्रतिगृह्णन्ति प्रतीच्छन्ति स्वीकुर्वन्ति।</strong></li>
<li>&lsquo;एष ह वै कुणपमत्ते यः सत्रे प्रतिगृह्णाति।&rsquo; <strong>प्रतिग्रहं दानमादत्ते।</strong></li>
<li>&lsquo;गायतश्च मत्तस्य च न प्रतिगृह्यं यत्प्रतिगृह्णीयाच्छमलं प्रतिगृह्णीयात्&rsquo; (तै० ब्रा० १।३।२।७)। <strong>उक्तोऽर्थः।</strong></li>
<li>&lsquo;ये दानशीलान् प्रतिगृह्णते सदा न चाप्यर्थांश्चाददते परेभ्यः&rsquo; (भा० अनु० १०२।३०)।</li>
<li>&lsquo;सो अर्णवो न नद्यः समुद्रियः प्रतिगृभ्णाति।&rsquo; (ऋ० १।५५।२)। <strong>प्रतिगृभ्णाति आत्मन्यन्तर्धत्ते, समावेशयति।</strong></li>
<li>&lsquo;वशा यज्ञं प्रत्यगृह्णाद् वशा सूर्यमधारयत्&rsquo; (अथर्व० १०।१०।२५)। <strong>उक्तोऽर्थः।</strong></li>
<li>&lsquo;यथा हि गोवृषो वर्षं प्रतिगृह्णाति लीलया&rsquo; (भा० द्रोण० १२८।१७)। <strong>प्रतिगृह्णाति सहते।</strong></li>
<li>&lsquo;प्रतिजग्राह कालिङ्गस्तमस्त्रैर्गजसाधनः&rsquo; (रघु० ४।४०)। <strong>प्रतिजग्राह रुरोध।</strong></li>
<li>&lsquo;तानि मुक्तानि शस्त्राणि…। प्रतिजग्राह विशिखैर्नद्योघानिव सागरः&rsquo; (रा० ३।२५।१३)॥ <strong>अवरुरोधेति तिलकः।</strong></li>
<li>&lsquo;तत्र द्रमाणां शिलानां च वर्षं प्राणहरं महत्। प्रतिजग्राह धर्मात्मा राघवस्तीक्ष्णसायकैः&rsquo; (रा० ३।२६।३-४)॥</li>
<li>&lsquo;…सायकैः शितैः। तीक्ष्णाग्रैः प्रतिजग्राह सम्प्राप्तानतिथीनिव&rsquo; (रा० ३।२६।२०)।</li>
<li>&lsquo;तं शरैः प्रतिजग्राह&rsquo; (रघु० १२।४७)। <strong>उक्तोऽर्थः।</strong></li>
<li>&lsquo;तुरगादीनि भिन्नानि प्रतिगृह्णाति यद्बलम्। प्रतिग्रह इति ख्यातः स तु कार्यो भरक्षमः&rsquo; (का० नी० सा० २०।४ इत्यत्र प्रक्षिप्तः श्लोकः)॥ <strong>निगदव्याख्यातम्।</strong></li>
<li>&lsquo;यस्त्वा शाले प्रतिगृह्णाति&rsquo; (अथर्व० ९।३।९)। <strong>प्रतिगृह्णाति वासाय परिगृह्णाति स्वीकरोति।</strong></li>
<li>&lsquo;अन्येन पात्रेण पशून्दुहन्ति, अन्येन प्रतिगृह्णन्ति&rsquo; (तै० ब्रा० १।४।१।५)। <strong>प्रतिगृह्णन्ति मुखेन सन्धाय गृह्णन्ति अश्नन्ति।</strong></li>
<li>&lsquo;प्रयम्यमानान् (सोमान्) प्रति षू गृभाय&rsquo; (ऋ० ३।३६।२)। <strong>उक्तोऽर्थः।</strong></li>
<li>&lsquo;एकाहमपि पश्येयं यद्यहं राममातरम्। अञ्जलिं प्रतिगृह्णन्तीम्…&rsquo; (रा० २।१२।४८)॥ <strong>अञ्जलिबन्धं सत्कारं प्रतीच्छन्तीम्।</strong></li>
<li>&lsquo;प्रतिगृह्णन्नविद्वांस्तु भस्मीभवति दारुवत्&rsquo; (मनु० ४।१८८)। <strong>प्रतिगृह्णन् दानमाददानः।</strong></li>
<li>&lsquo;स्तुवतो दुहिता त्वं वै याचतः प्रतिगृह्णतः। अथाहं स्तूयमानस्य ददतोऽप्रतिगृह्णतः&rsquo; (शर्मिष्ठादेवयान्योः संवादगाथा, बौ० ध० २।२।४।२७)॥ <strong>उक्तोऽर्थः।</strong></li>
<li>&lsquo;मुष्टं प्रतिग्राहयता स्वमर्थं पात्रीकृतो दस्युरिवासि येन&rsquo; (शा० ५।२०)।</li>
<li>&lsquo;तेन हि वर्षवरप्रतिगृहीतमेनं तत्र भवतः सकाशं प्रापय&rsquo; (माल० ४)। <strong>प्रतिगृहीतमवलम्बितम् अवष्टब्धम्।</strong></li>
<li>&lsquo;प्रतिगृहीतं वचः सिद्धिदर्शिनो ब्राह्मणस्य&rsquo; (माल० ३)।</li>
<li>&lsquo;सखे त्वमम्बया पुत्र इति प्रतिगृहीतः&rsquo; (शा० २)। <strong>प्रतिगृहीतः स्वीकृतः।</strong></li>
<li>&lsquo;जाया-प्रतिग्राहितगन्ध-माल्याम्&rsquo; (रघु० २।१)। <strong>प्रतिग्राहिते स्वीकारिते।</strong></li>
<li>&lsquo;प्रतिग्राहितविप्रप्रकीर्यमाणशान्त्युदकविप्रुषि&rsquo; (हर्ष० पञ्चम उच्छ्वासे)। <strong>प्रतिग्राहिता विप्राः स्वीकारिताः प्रतिग्रहं प्रतिपादिताः।</strong></li>
<li>&lsquo;तेषामञ्जलिपद्मानि प्रगृहीतानि सर्वशः। प्रतिगृह्यः…&rsquo; (रा० २।३।१)॥ <strong>प्रतिगृह्य स्वीकृत्य प्रतीष्य।</strong></li>
<li>&lsquo;प्रतिगृह्येप्सितं दण्डम्&rsquo; (मनु० २।४८)। <strong>प्रतिगृह्य गृहीत्वा।</strong></li>
<li>&lsquo;प्रतिगृह्याप्यनध्यायः&rsquo; (शां० गृ० ४।७।५५)। <strong>प्रतिग्रहं गृहीत्वा।</strong></li>
<li>&lsquo;विधिवत् प्रतिगृह्यापि त्यजेत्कन्यां विगर्हिताम्&rsquo; (मनु० ९।७२)। <strong>विधिनोपयम्पेत्यर्थः।</strong></li>
<li>&lsquo;प्रतिगृह्य तु कैकेयी श्वशुरं सुकृतेन मे&rsquo; (रा० ३।४७।७)। <strong>प्रतिगृह्य स्वीकृत्य वशेकृत्वा, आत्मसात् कृत्वा प्राध्वंकृत्य।</strong></li>
<li>&lsquo;ग्रामादाहृत्य वाश्नीयादष्टौ ग्रामान्वने वसन्। प्रतिगृह्य पुटेनैव पाणिना शकलेन वा&rsquo; (मनु० ६।२८)॥ <strong>प्रतिगृह्य आदाय।</strong></li>
<li>&lsquo;नरः प्रतिग्राह्य महीं न याति परमापदम्&rsquo; (भा० अनु० ६२।३२)। <strong>प्रतिग्राह्य प्रदिश्य वितीर्य दत्त्वा।</strong></li>
<li>&lsquo;यदि चास्मि प्रतिग्राह्यः साम्प्रतं तद् वदस्व मे&rsquo; (भा० आश्व० ५७।११)। <strong>प्रतिगृह्यतेऽस्मादिति प्रतिग्राह्यः। प्रतिग्रहे योग्य इत्यर्थः।</strong></li>
<li>&lsquo;अपादाने कृत्यो बाहुलकात्। नास्माभिः प्रतिग्राह्यं सखे देयं तु सर्वदा&rsquo; (रा० २।८७।१७)। <strong>न प्रतिग्राह्यं दानमिति न ग्राह्यम्। इयं भरतोक्तिः।</strong></li>
<li>&lsquo;स ते प्रतिग्रहीतव्यः सौमित्रिसहितोऽतिथिः&rsquo; (रा० ३।७४।१६)। <strong>प्रतिग्रहीतव्यः प्रत्येषणीयः सत्कर्तव्यः संभावनीयः।</strong></li>
<li>&lsquo;प्रतिग्रहसमर्थोपि प्रसङ्गं तत्र वर्जयेत्&rsquo; (मनु० ४।१८६)। <strong>यत् प्रतिगृह्यते स्वीक्रियत आदीयते याचमानैरयाचमानैर्वा विप्रादिभिः क्षत्रियादिभ्यः स प्रतिग्रहः।</strong></li>
<li>&lsquo;प्रतिग्रहाद्याजनाद्वा तथैवाध्यापनादपि। प्रतिग्रहः प्रत्यवरः…&rsquo; (मनु० १०।१०९)॥ <strong>निन्दितादसतः प्रतिग्रह इति कुल्लूकः। तत्र निन्दितादित्युक्तिरमूला।</strong></li>
<li>&lsquo;राज्ञः प्रतिग्रहोऽयम्&rsquo; (शा० १)। <strong>प्रतिग्रह उपहारः प्राभृतकमुपदा।</strong></li>
<li>&lsquo;प्रतिग्रहाय कृष्णस्य यमौ प्रास्थापयत्तदा&rsquo; (भा० आदि० २२१।३४)। <strong>प्रतिग्रहाय सन्मानेनानेतुम्।</strong></li>
<li>&lsquo;प्रतिग्रहाय पाण्डूनां प्रेषयामास कौरवान्&rsquo; (भा० आदि० २०७।१२)। <strong>प्रत्युद्गमनायेत्यर्थः।</strong></li>
<li>&lsquo;तां सर्वशक्त्या प्रहितां सुशक्तिं…। प्रतिग्रहायाभिननर्द शल्यः&rsquo; (भा० शल्य० १७।४९)। <strong>प्रतिग्रहाय=प्रतिवारणाय।</strong></li>
<li>&lsquo;यश्च बाल एव प्रीत्या द्विजातीनप्रीत्या चारातीन् समग्रान् प्रतिग्रहानग्राहयत्&rsquo; (हर्ष० ७मे उच्छ्वासे)। <strong>प्रतिग्रहः सैन्यपश्चाद्भागः। तथा चामरः&ndash;सैन्यपृष्ठे प्रतिग्रहः।</strong></li>
<li>&lsquo;पृष्ठानीकाद् द्विशतधनुर्व्यवहितं पृष्ठतोऽवस्थितं राजावस्थानं प्रतिग्रह उच्यते&rsquo; (का० नी० सा० २०।३० इत्यत्रोपाध्यायनिरपेक्षा)। <strong>निगदव्याख्यातम्।</strong></li>
<li>&lsquo;अजः केशप्रतिग्राहाय&rsquo; (गो० गृ० ३।१।९)। <strong>केशप्रतिग्राहः केशकल्पको नापितः। प्रतिग्राहः पतद्ग्रहः (इत्यमरः)।</strong></li>
<li>&lsquo;श्रोत्रिया अप्रतिग्राहका उपसमेता भवन्ति&rsquo; (श० ब्रा० १३।४।३।१४)। <strong>अप्रतिग्राहका ये न प्रतिगृह्णन्ति दानं न स्वीकुर्वते।</strong></li>
<li>&lsquo;अप्रतिग्राहिणां चैव यतीनामूर्ध्वरेतसाम्&rsquo; (भा० वि० १८।२२)। <strong>उक्तोऽर्थः।</strong></li>
<li>&lsquo;यद्वै ददाति विप्रेभ्यो ब्राह्मणः प्रतिगृह्य वै&rsquo; (भा० अनु० ६८।३०)। <strong>प्रतिगृह्य प्रतिग्रह इत्यावाय।</strong></li>
<li>&lsquo;शूद्राः प्रतिग्रहीष्यन्ति&rsquo; (भा० पु० १२।३।६८)। <strong>दानं ग्रहीष्यन्तीत्यर्थः।</strong></li>
<li>&lsquo;प्रेव रिच्यते यो याजयति प्रति वा गृह्णाति&rsquo; (तै० ब्रा० २।१६)। <strong>उक्तोऽर्थः।</strong></li>
</ul>
<h2 id="चकष">चक्ष्</h2>
<ul>
<li>{प्रतिचक्ष्}</li>
<li>चक्ष् (चक्षिङ् व्यक्तायां वाचि, छन्दसि दर्शनेपि)।</li>
<li>&lsquo;प्रति यच्चष्टं अनृतमनेना अव द्विता वरुणो मायी नः सात्&rsquo; (ऋ० ७।२८।४)। <strong>प्रतिचष्टं प्रतिपश्यति।</strong></li>
<li>&lsquo;स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव&rsquo; (ऋ० १।१२८।४)॥ <strong>उक्तोऽर्थः। स्वसारावुषसौ।</strong></li>
<li>&lsquo;प्रति चक्ष्व वि चक्ष्वेन्द्रश्च सोम जागृतम्&rsquo; (अथर्व० ८।४।२५)। <strong>प्रतिचक्ष्व प्रतिकूलं प्रत्येकं वा पश्य।</strong></li>
<li>&lsquo;यदा तु सर्वभूतेषु दारुष्वग्निमिव स्थितम्। प्रति चक्षीत मां लोकः&rsquo; (भा० पु० ३।९।३२) <strong>प्रतिचक्षीत पश्येत्। छन्दश्छायानुकार्येष कविः। लोके तु दर्शनेऽर्थे प्रयोगः सुदुरापः।</strong></li>
<li>&lsquo;प्रत्यचष्ट… द्विजागमनमेव सः&rsquo; (भा० पु० ९।४।४१)। <strong>प्रत्यचष्ट प्रत्यैक्षत उदैक्षत आशंसत। अत्रार्थेपि च्छन्दोनुकार एव कारणम्।</strong></li>
<li>&lsquo;विश्वा रूपा प्रतिचक्षाणः&rsquo; (ऋ० ९।८५।१२)। <strong>प्रतिचक्षाणः प्रतिपश्यन्।</strong></li>
<li>&lsquo;यद्वा केशेषु प्रतिचक्षणे वा&rsquo; (अथर्व० १।१८।३)। <strong>प्रतिचक्षणं चक्षुः।</strong></li>
</ul>
<h2 id="चर">चर्</h2>
<ul>
<li>{प्रतिचर्}</li>
<li>चर् (चर गतिभक्षणयोः)।</li>
<li>&lsquo;अत उ त्वा पितुभृतो जनित्रीरन्नावृधं प्रति चरन्त्यन्नैः&rsquo; (ऋ० १०।१।४)। <strong>प्रतिचरन्ति अभिमुखमायान्ति उपक्रामन्ति।</strong></li>
<li>&lsquo;देवताभिरेव देवताः प्रतिचरति&rsquo; (तै० सं० २।२।९।२)। <strong>प्रतिचरति प्रापयति।</strong></li>
</ul>
<h2 id="च">चि</h2>
<ul>
<li>{प्रतिचि}</li>
<li>चि (चिञ् चयने)।</li>
<li>&lsquo;धमनीप्रतिचयः&rsquo; (चरक० सूत्र० २०।२०)। <strong>धमन्युपलेप इत्यर्थः।</strong></li>
<li>&lsquo;सुदिनासु सभासु कार्यमेतत् प्रतिचिन्वीत विशेषतः स्वयं तु&rsquo; (पुण्यसुदिनाभ्यां क्लीबतेष्टा इत्यत्र तत्त्वबोधिन्याम्)।</li>
</ul>
<h2 id="चनत">चिन्त्</h2>
<ul>
<li>{प्रतिचिन्त्}</li>
<li>चिन्त् (चिति स्मृत्याम्)।</li>
<li>&lsquo;शास्त्रं सुविचिन्त्यापि प्रतिचिन्तनीयम्&rsquo; (सुभाषितम्)। <strong>प्रतिचिन्तनीयं पुनश्चिन्तनीयम्।</strong></li>
</ul>
<h2 id="जन">जन्</h2>
<ul>
<li>{प्रतिजन्}</li>
<li>जन् (जनी प्रादुर्भावे)।</li>
<li>&lsquo;त्वमेव प्रतिजायसे&rsquo; (प्रश्नोप० २।७)। <strong>पुनर्जायसे इत्यर्थः। प्रतिजातकोपः=पुनरुत्पन्नक्रोधः।</strong></li>
</ul>
<h2 id="जग">जागृ</h2>
<ul>
<li>{प्रतिजागृ}</li>
<li>जागृ (जागृ निद्राक्षये)।</li>
<li>&lsquo;सर्वदा स भवत्येवं सर्वत्र प्रति-जागृविः&rsquo; (अष्टाङ्ग० सूत्र० ७।१)।</li>
<li>&lsquo;ज्योतिरग्रा उषसः प्रति जागरासि&rsquo; (अथर्व० १४।२।३१)। <strong>प्रति जागरासि जागृहि। अनत्यन्तसंयोगेपि उषस इति द्वितीयान्तम्। प्रतियोगे वा द्वितीया द्रष्टव्या। तदा प्रतिरनुपसर्गो भवति।</strong></li>
<li>&lsquo;उद्बुध्यस्वाग्ने प्रतिजागृहि&rsquo; (वा० सं० १५।५४)। <strong>प्रतिजागृहि संनिकर्षे सनीडे जागरिता भव। जाग्रस्तृन्।</strong></li>
</ul>
<h2 id="जष">जुष्</h2>
<ul>
<li>{प्रतिजुष्}</li>
<li>(जुषी प्रीतिसेवनयोः)।</li>
<li>&lsquo;प्रति देवाँ अजुषत प्रयोभिः&rsquo; (ऋ० ९।९२।१)।</li>
</ul>
<h2 id="जञ">ज्ञा</h2>
<ul>
<li>{प्रतिज्ञा}</li>
<li>ज्ञा (ज्ञा अवबोधने)।</li>
<li>&lsquo;वास्तोष्पते प्रति जानीह्यस्मान्&rsquo; (तै० सं० ३।४।१०।३६)। <strong>आत्मीयत्वेन बुध्यस्व प्रत्येकं वाऽस्माञ्जानीहीति भट्टभास्करः। प्रतिजानीहि अङ्गीकुर्विति लौ० गृ० सू० देवपालः।</strong></li>
<li>&lsquo;चाण्डाल प्रतिजानीहि येन मोक्षमवाप्स्यसि&rsquo; (भा० अनु० १०१।२६)। <strong>प्रतिजानीहि=जानीहि। नार्थः प्रतिना।</strong></li>
<li>&lsquo;अनामयं प्रतिजाने तवाहं सहानुजैः कुशली चास्मि विद्वन्&rsquo; (भा० उ० २३।६)। <strong>अत्रापि जान इत्येवार्थः। सञ्जयकृतस्य कुशलप्रश्नस्यानन्तरं यौधिष्ठिरं प्रतिवचनमिदम्।</strong></li>
<li>&lsquo;येदिलस्येहितं सद्यः प्रतिजज्ञे प्रतापवान्&rsquo; (शि० भा० ४।७)। <strong>उक्तचर एवार्थः।</strong></li>
<li>&lsquo;कौन्तेय प्रतिजानीहि न मे भक्तः प्रणश्यति&rsquo; (गीता० ९।३१)। <strong>प्रतिजानीहि निश्चितं जानीहि, अवधारय।</strong></li>
<li>&lsquo;शतं प्रतिजानीते&rsquo; (पा० १।३।४६ वृत्तौ)। <strong>प्रतिशृणोति।</strong></li>
<li>&lsquo;हरचापारोपणेन कन्यादानं प्रतिजानीते&rsquo; (प्र० रा०)। <strong>उक्तोऽर्थः।</strong></li>
<li>&lsquo;ब्रह्मन्न प्रतिजानीमो नास्तिको जायते जनः&rsquo; (रा० १।६५।१४)। <strong>प्रतिकारं प्रतिक्रियां न जानीम इति कतकः।</strong></li>
<li>&lsquo;नो हि न प्रत्यज्ञास्था ३ इति&rsquo; (ऐ० ब्रा० ६।३४)। <strong>आदित्यैरुक्तमर्थमभ्युपगतवानसीत्याह।</strong></li>
<li>&lsquo;प्रति त्वा जानन्तु पितरः परेतम्।&rsquo; (अथर्व० १८।४।५१)। <strong>अभिजानन्तु प्रत्यभिजानन्त्वित्यर्थो भाति। सायणस्त्वनुजानन्त्वित्याह।</strong></li>
<li>&lsquo;बृहस्पतिर्म आकूतिमाङ्गिरसः प्रति जानातु वाचमेताम्&rsquo; (अथर्व० १९।४।४)। <strong>मह्यं दातुं प्रतिजानातु स्मरत्विति सायणः।</strong></li>
<li>&lsquo;सा यन्न प्रतिजानीत ज्ञातिभ्यो हास्यै तदहितᳫ स्यात्&rsquo; (श० ब्रा० २।५।२।२०)। <strong>प्रतिजानीत स्वीकुर्यात्। स्वकृतं व्यभिचारमिति शेषः।</strong></li>
<li>&lsquo;को नु त्वाऽनुशशासेत्यन्ये मनुष्येभ्य इति ह प्रतिजज्ञे&rsquo; (छां० उ० ४।९।२)। <strong>प्रतिजज्ञे प्रत्युवाच।</strong></li>
<li>&lsquo;त्वं नु भगवः सयुग्वा रैक्व इत्यहं ह्यरा ३ इति ह प्रतिजज्ञे&rsquo; (छां० उ० ४।१।८)। <strong>प्रतिजज्ञे बाढमित्युवाच।</strong></li>
<li>&lsquo;प्रतिजानन्ति पूर्वाह्णे व्ययं व्यसनजं तव&rsquo; (भा० सभा० ५।६९)। <strong>प्रतिजानन्ति प्रतिज्ञापयन्ति निवेदयन्ति।</strong></li>
<li>&lsquo;प्रेतलोकं गते मर्त्ये तत्तत्सर्वं विभावसुः। प्रतिजानाति पुण्यात्मा…&rsquo; (भा० अनु० १३०।१७)॥ <strong>प्रतिजानाति अर्पयति।</strong></li>
<li>&lsquo;प्रतिज्ञातो म एष वरः&rsquo; (श० ब्रा० १४।९।१।८)। <strong>प्रतिज्ञातः स्वीकृतः।</strong></li>
<li>&lsquo;प्रतिज्ञातं मया तावत् त्वयोक्तं देवि शृण्वता&rsquo; (रा० २।३८।१०)। <strong>प्रतिज्ञातं तथास्त्वित्यनुमतम्।</strong></li>
<li>&lsquo;तीर्त्वा जवेनैव नितान्तदुस्तरां नदीं प्रतिज्ञामिव तां गरीयसीम्&rsquo; (शिशु० १२।७४)। <strong>प्रतिज्ञा प्रतिश्रवः, सङ्गरः।</strong></li>
<li>&lsquo;दैवात् तीर्णप्रतिज्ञः&rsquo; (मुद्रा० ४।१२)। <strong>उक्तोऽर्थः। न्याये साध्यस्यार्थस्योपन्यासः प्रतिज्ञोच्यते यथा पर्वतो वह्निमान्।</strong></li>
</ul>
<h2 id="त">तॄ</h2>
<ul>
<li>{प्रतितॄ}</li>
<li>तॄ (तॄ प्लवनतरणयोः)।</li>
<li>&lsquo;प्लवं प्रतितरैर्हीनं कर्णधार इवाम्भसि&rsquo; (सुश्रुत० १।३४।१७)। <strong>नाव्यन्तः प्रविष्टजलोत्क्षेपकाः पुरुषाः प्रतितराः।</strong></li>
</ul>
<h2 id="दह">दह्</h2>
<ul>
<li>{प्रतिदह्}</li>
<li>दह् (दह भस्मी करणे)।</li>
<li>&lsquo;प्रति ते ते अजरासस्तपिष्ठा अघशंसं शोशुचतो दहन्तु&rsquo; (ऋ० १०।८७।२०)। <strong>प्रतिदहन्तु प्रत्येकं दहन्तु ते तेऽजराः=शिखाः।</strong></li>
<li>&lsquo;स तिग्मजम्भ रक्षसो दह प्रति&rsquo; (वा० सं० १५।३७)।</li>
<li>&lsquo;प्रति दह यातुधानम्&rsquo; (अथर्व० १।२८।२)। <strong>उक्तोऽर्थः।</strong></li>
</ul>
<h2 id="द">दा</h2>
<ul>
<li>{प्रतिदा}</li>
<li>दा (दाण् दाने, डुदाञ् दाने)।</li>
<li>&lsquo;सहस्रं वै प्रति पुरुषः पशूनां प्रति यच्छति&rsquo; (तै० सं०)। <strong>पुरुषः सहस्रस्य पशूनां भारेण तुल्यभारो भवतीत्यर्थः।</strong></li>
<li>&lsquo;तिलेभ्यः प्रति यच्छति माषान्&rsquo; (पा० २।३।११ इत्यत्रोदाहरणम्)। <strong>तिलानादाय तदर्थे माषान् ददाति। इह प्रतिः कर्मप्रवचनीयः।</strong></li>
<li>&lsquo;एतदादाय ते प्राणान् प्रतिदास्यन्ति पाण्डवाः&rsquo; (भा० सौ० १५।२७)। <strong>प्रतिदास्यन्ति=प्रणिदास्यन्ति विनिमास्यन्ते।</strong></li>
<li>&lsquo;मन्यस्व नरदेवाय जानकी प्रतिदीयताम्&rsquo; (रा० ५।५१।२१)। <strong>आत्तपूर्वायाः सीताया दानं प्रतिदानम्। जानकी प्रत्यर्प्यतामित्यर्थः।</strong></li>
<li>&lsquo;अद्यापि कोपविमुखीकृतगन्तुकामा नोक्तं वचः प्रतिददाति यथैव पूर्वम्&rsquo; (चौर० ३६)। <strong>उक्तं वचो न प्रतिददाति न प्रतिसन्दिशतीत्यर्थः।</strong></li>
<li>&lsquo;सन्देशं प्रतिदास्यामि विष्णोः&rsquo; (हरि० ७२५०)। <strong>प्रतिसन्देशं दास्यामीत्यर्थः।</strong></li>
<li>&lsquo;प्रतिदास्यामि भगवन् पुल्ँलिङ्गं तव सुव्रत&rsquo; (भा० उ० १९२।६)। <strong>पूर्वमात्तं प्रत्यर्पयिष्यामीत्यर्थः।</strong></li>
<li>&lsquo;दत्तैषा भवता मह्यं तां ते प्रतिददाम्यहम्&rsquo; (भा० आश्व० ८९।१७)। <strong>उक्तोऽर्थः।</strong></li>
<li>&lsquo;इहैव सन्तः प्रति दद्म एनत्&rsquo; (अथर्व० ६।११७।२)। <strong>एनद्ऋणं प्रतिदद्मो विगणयामः प्रतिनिर्यातयामः।</strong></li>
<li>&lsquo;यत्र खल्वेकः प्रत्यादेयं ददाति द्वितीयश्च प्रतिदेयं गृह्णाति तत्रास्य दृष्टत्वात्प्रधानमृणशब्दः&rsquo; (न्या० सू० ४।१।६० भा०)। <strong>प्रतिदेयं पुनर्देयम्। पुमानुपनिधिर्न्यासः प्रतिदानं तदर्पणम् इत्यमरः। प्रतीपं दानं प्रतिदानमिति स्वामी।</strong></li>
</ul>
<h2 id="दव">दिव्</h2>
<ul>
<li>{प्रतिदिव्}</li>
<li>दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)।</li>
<li>&lsquo;शतं प्रतिदीव्यति। सहस्रं प्रतिदीव्यति। शतस्य प्रतिदीव्यति&rsquo; (पा० २।३।५९ सूत्रे वृत्तौ)। <strong>पणत इत्यर्थः। प्रतिरनर्थकः। यो दीव्यतेरर्थः स एव प्रतिदीव्यतेः।</strong></li>
<li>&lsquo;शलाकां प्रतिदीव्यति&rsquo; (पा० २।३।५९ सूत्रे वृत्तौ प्रत्युदाहरणम्)। <strong>प्रतिदीव्यति प्रातिमुख्येन क्षिपतीत्यर्थः।</strong></li>
<li>&lsquo;यो अस्मान् प्रतिदीव्यति&rsquo; (अथर्व० ७।१०९।४)। <strong>प्रतिकूलं द्यूतं करोतीत्यर्थः।</strong></li>
<li>&lsquo;एतद्राजन्मम धनं प्रतिपाणोस्ति कस्तव। येन मां त्वं महाराज धनेन प्रतिदीव्यसे&rsquo; (भा० सभा० ६०।७)॥ <strong>प्रतिदीव्यसे प्रतिदीव्यसि विजिगीषसे, द्यूतं करोषि (मया समम्)।</strong></li>
</ul>
<h2 id="दश">दिश्</h2>
<ul>
<li>{प्रतिदिश्}</li>
<li>दिश् (दिश अतिसर्जने)।</li>
<li>&lsquo;भुजगपतिप्रतिदेशितात्मकृत्यः&rsquo; (भा० शां० ३६५।९)। <strong>प्रतिदेशितं ज्ञापितम्।</strong></li>
</ul>
<h2 id="दष">दुष्</h2>
<ul>
<li>{प्रतिदुष्}</li>
<li>दुष् (दुष वैकृत्ये)।</li>
<li>&lsquo;न भिन्नभाण्डे भुञ्जीत न भावप्रतिदूषिते&rsquo; (मनु० ४।६५)। <strong>भावप्रतिदूषितं=यत्र मनो विचिकित्सति, निर्णिक्ततामस्य भाण्डस्य शङ्कते।</strong></li>
<li>&lsquo;अनेन प्रतिदुष्टकर्मणा हता भवेदार्यपथे परे स्थिता&rsquo; (रा० ५।१२।३)। <strong>अत्र पाठशुद्धिरतिशङ्क्यते। नेह प्रतिरुपसर्गः। लोके व्यवहितस्योपसर्गस्य प्रयोगाभावात्। निपातस्य सतोप्यर्थोऽस्फुटः। एतेषु चार्थेषु प्रतिशब्दं पठत्यमरः&ndash;प्रतिः प्रतिनिधौ वीप्सालक्षणादौ प्रयोगतः।</strong></li>
</ul>
<h2 id="दह-1">दुह्</h2>
<ul>
<li>{प्रतिदुह्}</li>
<li>दुह् (दुह प्रपूरणे)।</li>
<li>&lsquo;गौर्वै प्रतिधुक्, तस्य शृतं तस्यै शरस्तस्यै दधि तस्यै मस्तु तस्या आतञ्चनं तस्यै नवनीतं तस्यै घृतं तस्या आमिक्षा तस्यै वाजिनम्&rsquo; (श० ब्रा० ३।३।३।२)। <strong>प्रतिधुक् तत्कालदुग्धम्।</strong></li>
<li>&lsquo;तस्य प्रातःसवनीयान् सोमान् प्रतिदुहा श्रीणाति&rsquo; (पञ्च० ब्रा० १८।४।२)। <strong>सद्यो दुग्धं पयः प्रतिधुक्। तेन प्रतिदुहा।</strong></li>
</ul>
<h2 id="दश-1">दृश्</h2>
<ul>
<li>{प्रतिदृश्}</li>
<li>दृश् (दृशिर् प्रेक्षणे)।</li>
<li>&lsquo;उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य&rsquo; (ऋ० १०।३७।७)। <strong>उद्यति मित्रहरहर्दृशं पातयेमेत्याह।</strong></li>
<li>&lsquo;दक्षिणस्यां दिशि यमं प्रत्यपश्यं व्यवस्थितम्&rsquo; (भा० वन० ६८।१४)। <strong>यमो मे दशोर्गोचरोऽभूदित्यर्थः।</strong></li>
<li>&lsquo;दृशीक्ष्योः सदृशेप्यर्थे नाभेदः प्रतिपूर्वयोः&rsquo; (वा० प० ३।१२।१३)। <strong>प्रतिपश्यतीति तु प्रतीपदर्शनमर्थ इति हेलाराजः।</strong></li>
<li>&lsquo;यावन्तो मा सपत्नानामायन्तं प्रतिपश्यथ&rsquo; (अथर्व० ७।१४।२)। <strong>प्रतिपश्यथ प्रतिकूलं निरीक्षध्वे।</strong></li>
<li>&lsquo;आ पश्यति प्रति पश्यति परा पश्यति&rsquo; (अथर्व० ४।२०।१)। <strong>प्रतिपश्यति प्रतिमुखं स्थितं वर्तमानमपि भयकारणं निरसितुं जानातीति सायणः।</strong></li>
<li>&lsquo;प्रति भद्रा अदृक्षत गवां सर्गा न रश्मयः&rsquo; (ऋ० ४।५२।५)। <strong>प्रत्यदृक्षत प्रत्यदर्शिषत प्रत्यदृश्यन्त।</strong></li>
<li>&lsquo;प्रति केतवः प्रथमा अदृश्रन्&rsquo; (ऋ० ७।७८।१)। <strong>प्रत्यदृश्रन् आभिमुख्येनादृश्यन्त।</strong></li>
<li>&lsquo;प्रति यदापो अदृश्रमायतीर्घृतं पयांसि बिभ्रतीर्मधूनि&rsquo; (ऋ० १०।३०।१३)।</li>
<li>&lsquo;संयोगो वै प्रीतिकरो महत्सु प्रतिदृश्यते&rsquo; (भा० आदि० १७०।५६)। <strong>प्रतिदृश्यते प्रत्यक्षं दृश्यते।</strong></li>
<li>&lsquo;राशयः प्रत्यदृश्यन्त वाससां नेजनेष्विव&rsquo; (भा० द्रोण० १८७।१३)। <strong>नेजनानि प्रक्षालप्रदेशाः।</strong></li>
<li>&lsquo;नाद्य त्वां प्रतिपश्यामि गिरावस्मिन्नरोत्तम&rsquo; (भा० वन० ६४।२६)। <strong>एकाकिन्या दमयन्त्या उक्तिः।</strong></li>
<li>&lsquo;यत्र नैवाद्य न प्रातर्भोजनं प्रतिदृश्यते&rsquo; (भा० उ० १३४।१२)। <strong>विदुलाया उक्तिरेषा।</strong></li>
<li>&lsquo;एतस्मिन्नन्तरे रक्षो रावणः प्रत्यदृश्यत&rsquo; (भा० वन० २७८।११)। <strong>झटिति दृष्टिविषयतामगात्।</strong></li>
<li>&lsquo;न ध्वजो नार्जुनस्तव न रथो न च केशवः। प्रत्यदृश्यत धारेण शरवर्षेण संवृतः&rsquo; (भा० द्रोण० १९।१८)॥ <strong>प्रत्यदृश्यत तत्कालमदृश्यत।</strong></li>
<li>&lsquo;तपस्वी तत्र भगवानगस्त्यः प्रत्यदृश्यत&rsquo; (भा० उ० १७।२)। <strong>सद्योऽदृश्यतेत्यर्थः।</strong></li>
<li>&lsquo;ब्राह्मणो गुणवान् कश्चित् पुरोधाः प्रतिदृश्यताम्&rsquo; (भा० आदि० १७४।१३)। <strong>प्रतिदृश्यताम् अनुसन्धीयताम्, अन्विष्यताम्।</strong></li>
<li>&lsquo;ते देवा असुरान् प्रतिदृश्य यज्ञमन्यदेव कर्तुं दध्रिरे&rsquo; (श० ब्रा० ९।५।१।२१)। <strong>प्रतिदृश्य संमुखमायतो दृष्ट्वा।</strong></li>
<li>&lsquo;गृहान्प्रतिदृश्य जपति&rsquo; (लौ० गृ० २७।३)। <strong>प्रतिदृश्य आभिमुख्येन दृष्ट्वा।</strong></li>
<li>&lsquo;एतादृङ् च प्रतिदृङ् च&rsquo; (तै० सं० १।८।१३)। <strong>प्रतिदृङ् यः प्रतिकूलं पश्यति सः।</strong></li>
<li>&lsquo;राक्षसानां सहस्रेषु न कश्चित् प्रत्यदृश्यत&rsquo; (रा० ६।९०।८०)। <strong>प्रत्यदृश्यत=अभिमुखो ऽ वालोक्यत।</strong></li>
</ul>
<h2 id="ध">धा</h2>
<ul>
<li>{प्रतिधा}</li>
<li>धा (डुधाञ् धारणपोषणयोः)।</li>
<li>&lsquo;सरड्ढ वा अश्वस्य सक्थ्यावृहत्, तद् देवाश्चतुष्टोमेनैव प्रत्यदधुः&rsquo; (तै० सं० ५।३।१२।५)। <strong>प्रत्यदधुः पूर्ववत् स्थापितवन्तः।</strong></li>
<li>&lsquo;तद् ग्रीवाः प्रतिदधाति&rsquo; (श० ब्रा० ३।४।४।१)।</li>
<li>&lsquo;ते देवा अश्विनावब्रुवन्। भिषजौ वै स्थः, इदं यज्ञस्य शिरः प्रतिधत्तम्&rsquo; ( )।</li>
<li>&lsquo;अथास्य शिरश्छित्त्वाऽन्यत्रापनिदधतुरथाश्वस्य शिर आहृत्य तद्धास्य प्रतिदधतुः&rsquo; (श० ब्रा० १४।१।१।२४)।</li>
<li>&lsquo;सद्यो जङ्घामायसीं विश्पलायै धने हिते सर्तवे प्रत्यधत्तम्&rsquo; (ऋ० १।११६।१५)।</li>
<li>&lsquo;प्रति जङ्घां विश्पलाया अधत्तम्&rsquo; (ऋ० १।११८।८)। <strong>अत्र सर्वत्र पूर्वोक्त एवार्थः।</strong></li>
<li>&lsquo;तेषां छिन्नं प्रत्येतद् दधामि&rsquo; (तै० सं० १।५।१०।४)। <strong>सन्दधामीत्यर्थः। समोऽर्थे प्रतिः।</strong></li>
<li>&lsquo;प्रत्येव प्रथमेन धत्ते विसृजति द्वितीयेन&rsquo; (तै० सं० ६।५।५)। <strong>उक्तोऽर्थः।</strong></li>
<li>&lsquo;…मघ्वो अग्रमिन्द्रो मदाय प्रति धत् पिबध्यै&rsquo; (ऋ० ४।२७।५)। <strong>प्रतिधत् प्रतिधत्ते मुखेन सन्धत्ते मुखे दधाति।</strong></li>
<li>&lsquo;तदस्मै जातायान्नाद्यं प्रति दधाति यथा कुमाराय स्तनम्&rsquo; (ऐ० ब्रा० ६।२९)। <strong>उक्तोऽर्थः।</strong></li>
<li>&lsquo;तदग्ने चक्षुः प्रति धेहि रेभे शफारुजं येन पश्यसि यातुधानम्&rsquo; (ऋ० १०।८७।१२)। <strong>प्रतिधेहि प्रतिदेहि। तेन युक्तं कुर्वित्यर्थः।</strong></li>
<li>&lsquo;उप मेतं प्रति म एतद् धत्तम्&rsquo; (श० ब्रा० ८।२।१।१२)। <strong>उक्तोऽर्थः।</strong></li>
<li>&lsquo;स इदस्तेव प्रति धादसिष्यन्&rsquo; (ऋ० ६।३।५)। <strong>प्रतिधात् धनुषि सन्धत्ते।</strong></li>
<li>&lsquo;इषु र्न धन्वन्प्रतिधीयते&rsquo; (ऋ० ९।६९।१)।</li>
<li>&lsquo;अहानि शं भवन्तु नः शं रात्री प्रति धीयताम्&rsquo; (अथर्व० ७।७२।१)। <strong>प्रतिधीयताम् सन्दधातु। व्यत्ययेन कर्तरि कर्मप्रत्यय इति सायणः। प्रतिधीयताम्=व्युच्छतु इति संस्कृतशार्मण्यकोषः। यदि व्यत्ययो नाभिमतस्तर्हि धीङ् आधारे दिवादिरभ्युपेयताम्।</strong></li>
<li>&lsquo;ऊर्ध्वा धीतिः प्रत्यस्य प्रयामन्यधायि&rsquo; (ऋ० १।११९।२)। <strong>प्रत्यधायि व्यधायि प्रारम्भि।</strong></li>
<li>&lsquo;प्रति स्तोमं दधीमहि तुराणाम्&rsquo; (ऋ० ७।४०।१)। <strong>उक्तोऽर्थः।</strong></li>
<li>&lsquo;सुग्रीष्मः प्रतिधीयतां नः&rsquo; (पा० गृ० ३।२)। <strong>सम्पद्यतामित्यर्थः।</strong></li>
<li>&lsquo;सोऽस्यायमात्मा पुण्येभ्यः कर्मभ्यः प्रतिधीयते&rsquo; (ऐ० उ० २।४)। <strong>विहितानि कर्माणि कर्तुं पितुः स्थाने प्रतिनिधीयते प्रतिनिधी क्रियते।</strong></li>
<li>&lsquo;प्रतिदधानेभ्यश्च वो नमः&rsquo; (वा० सं० १६।२२) <strong>शरसन्धानं कुर्वद्भ्य इत्यर्थः।</strong></li>
<li>&lsquo;तस्मात्सर्वाश्चतुरः पदः प्रतिदधत् पलायते&rsquo; (अश्वः) (तै० सं० ५।४।१२।५६)। <strong>प्रतिदधत् प्रतिक्षिपन् विहरन्, न्यस्यन्।</strong></li>
<li>&lsquo;सर्वैः पद्भिः प्रतिदधत् पलायते&rsquo; (श ब्रा० १२।३।३।१)। <strong>उक्तोऽर्थः।</strong></li>
<li>&lsquo;सप्त ऋषयः प्रतिहिताः शरीरे&rsquo; (वा० सं० ३४।५५)। <strong>प्रतिहिताः प्रतिनिहिताः, ध्यवस्थिताः।</strong></li>
<li>&lsquo;प्रतिहितामायतां (इषुम्) मा विस्राष्टम्&rsquo; (अथर्व० ११।२।१) <strong>प्रतिहितां संहिताम् (इषुम्)। धनुष्यारोपिताम् इत्यर्थः।</strong></li>
<li>&lsquo;नमस्ते रुद्रास्यते नमः प्रतिहितायै&rsquo; (अथर्व० ६।९०।३)। <strong>उक्तोऽर्थः। इषुः स्त्री छन्दसि प्रायेण। इषुः पुमाल्ँलोके प्रायेण।</strong></li>
<li>&lsquo;प्रतिहिते च महिष्यां च जुहोति&rsquo; (बौ० श्रौ० १२।११)। <strong>प्रतिहितोऽत्यन्तप्रियः पुत्र इति सायणः।</strong></li>
<li>&lsquo;मा शकन् प्रतिधामिषुम्&rsquo; (अथर्व० ८।८।२०)। <strong>प्रतिधाम् प्रतिधातुं सन्धातुम्।</strong></li>
<li>&lsquo;शकि रणमुल्कमुलौ&rsquo; (पा० ३।४।१२) <strong>इति तुमुन्नर्थे णमुल्।</strong></li>
<li>&lsquo;अपदे पादा प्रतिधातवेऽकः&rsquo; (ऋ० १।२४।८)। <strong>प्रतिधातवे प्रतिधातुम्। तुमर्थे तवेन्।</strong></li>
<li>&lsquo;प्रतिधिरिति पृथिवीम्&rsquo; (तै० सं० ५।३।६।२८)। <strong>प्रत्येकं धारयति मातृवत् प्रजा इति धिः पृथिवीति भट्टभास्करः।</strong></li>
<li>&lsquo;प्रतिधिना पृथिव्या पृथिवीं जिन्व&rsquo; (वा० सं० १५।६)। &lsquo;अनितिरसि सन्धिरसि प्रतिधिरसि&rsquo; (गो० ब्रा० उ० २।१३)।</li>
<li>&lsquo;एकया प्रतिधाऽपिबत् साकं सरांसि त्रिशतम्&rsquo; (ऋ० ८।७७।४, नि० ५।२।६)। <strong>एकया प्रतिधा=एकेन प्रतिधानेन। सकृत्सन्धाय मुखेन पानपात्रम्। एकेनोच्छ्वासेनेत्यर्थः।</strong></li>
<li>&lsquo;काङ्क्षत नाभिकृन्तनेन स्तनप्रतिधानेन च&rsquo; (गो० गृ० २।७।१७)। <strong>उक्तोऽर्थः।</strong></li>
<li>&lsquo;केचिदत्र धेट् पाने इत्यस्य प्रयोगं मन्यते। तदसत्। उत्तरत्र&rsquo; (२।७।२२) <strong>स्तनं च प्रतिधत्तेति श्रवणात्।</strong></li>
<li>&lsquo;एतं वो युवानं प्रतिदध्मः&rsquo; (अथर्व० ९।४।२४)। <strong>प्रतिदध्मोऽर्पयामः, उपहरामः।</strong></li>
<li>&lsquo;प्रजापते र्वा अक्ष्यश्वयत् तत्परापतत्… तद् देवा अश्वमेधेत प्रत्यदधुः&rsquo; (पञ्च० ब्रा० २१।४।२)। <strong>प्रत्यदधुः पुनः संहितमकुर्वन्।</strong></li>
</ul>
<h2 id="धव">धाव्</h2>
<ul>
<li>{प्रतिधाव्}</li>
<li>धाव् (धावु गतिशुद्ध्योः)।</li>
<li>&lsquo;उत्कूलमुद्वहो भवोदुह्य प्रति धावतात्&rsquo; (अथर्व० १९।२५।१)। <strong>प्रतिधावतात् प्रत्यग् धाव। वेगितया गत्या निवर्तस्व।</strong></li>
</ul>
<h2 id="ध-1">धी</h2>
<ul>
<li>{प्रतिधी}</li>
<li>धी (धीङ् आधारे)।</li>
<li>&lsquo;शं रात्री प्रति धीयताम्&rsquo; (अथर्व० ७।७२।१)। <strong>प्रतिधीयतां प्रतितिष्ठतु।</strong></li>
</ul>
<h2 id="ध-2">धृ</h2>
<ul>
<li>{प्रतिधृ}</li>
<li>धृ (धृञ् धारणे)।</li>
<li>&lsquo;तस्मादेनाः स्यन्दमाना न किञ्चन प्रतिधारयति&rsquo; (श० ब्रा० ३।९।४।४)। <strong>प्रतिधारयति वारयति उपरमयति, रुणद्धि।</strong></li>
<li>&lsquo;प्रतिधारयति वै ग्रीवा अथो शिरः&rsquo; (ऐ० ब्रा० ३।२)। <strong>उत्थातुमादौ गलमुन्नमयतीत्यर्थ इति सायणः। उद्ग्रीवो भवतीति यावत्।</strong></li>
</ul>
<h2 id="धष">धृष्</h2>
<ul>
<li>{प्रतिधृष्}</li>
<li>धृष् (धृष प्रसहने)।</li>
<li>&lsquo;कस्त इन्द्र प्रति वज्रं दधर्ष&rsquo; (ऋ० ८।९६।९)। <strong>प्रतिदधर्ष प्रसहते प्रतिगृह्णाति प्रतिरुणद्धि।</strong></li>
<li>&lsquo;तिग्मा अस्य हनवो न प्रतिधृषे&rsquo; (ऋ० ८।६०।१३)। <strong>उक्तोऽर्थः।</strong></li>
</ul>
<h2 id="धय">ध्यै</h2>
<ul>
<li>{प्रतिध्यै}</li>
<li>ध्यै (ध्यै चिन्तायाम्)।</li>
<li>&lsquo;सुपर्णोऽथाब्रवीद् विप्रं प्रतिध्यातं मया द्विज&rsquo; (भा० उ० ११३।८)। <strong>प्रध्यातं वै मया द्विजेति पाठान्तरम्। प्रतिध्यातं ध्यातं चिन्तितम्।</strong></li>
</ul>
<h2 id="धवस">ध्वंस्</h2>
<ul>
<li>{प्रतिध्वंस्}</li>
<li>ध्वंस् (ध्वंसु अवस्रंसने, गतावपि)।</li>
<li>&lsquo;प्रतिध्वस्तोष्ठदन्तस्य न्यस्तसर्वायुधस्य च&rsquo; (भा० शां० १००।३६) <strong>प्रतिध्वस्तमवस्रस्तं प्रपतितम्।</strong></li>
</ul>
<h2 id="नद">नद्</h2>
<ul>
<li>{प्रतिनद्}</li>
<li>नद् (णद अव्यक्ते शब्दे)।</li>
<li>&lsquo;निशम्य तं (निनादं) प्रत्यनदंस्तु कौरवाः&rsquo; (भा० द्रोण० १०९।३७)। <strong>प्रत्यनदन् प्रतिघोषमकुर्वन्।</strong></li>
<li>&lsquo;सिंहव्याघ्रवराहाणां नादेन प्रतिनादितम्&rsquo; (वनम्) (हरि० २।२२।५६)। <strong>प्रतिनादितं प्रतिशब्दितम्।</strong></li>
<li>&lsquo;गम्भीरं प्रतिनद्येव निनादं नदतो गिरिः&rsquo; (राज० ४।२८५)। <strong>गम्भीरं प्रतिनद्य कृतं नादमुद्दिश्य गभीरं नदित्वा।</strong></li>
</ul>
<h2 id="ननद">नन्द्</h2>
<ul>
<li>{प्रतिनन्द्}</li>
<li>नन्द् (टुनदि समृद्धौ)।</li>
<li>&lsquo;प्रतिनन्दन्तु पितरः संविदानाः&rsquo; (हिरण्य० गृ० २।१४।४)। <strong>अस्मासु प्रीताः प्रसन्ना भवन्त्वित्याह।</strong></li>
<li>&lsquo;नदन्ति परुषं श्येनाः शिवाः क्रोशन्ति दारुणम्। मृगेन्द्राः प्रतिनन्दन्ति&rsquo; (भा० शां० १५३।९८)। <strong>प्रसीदन्तीत्यर्थः। तस्मात् पुरस्ताद्वान्तम्।</strong></li>
<li>&lsquo;सर्वाः प्रजाः प्रतिनन्दन्ति&rsquo; (तै० ब्रा० २।३।९।५)। <strong>सञ्चरन्तं वायुं प्रति हृष्यन्तीत्याह।</strong></li>
<li>&lsquo;यां देवाः प्रतिनन्दन्ति रात्रिं धेनुमुपायतीम्&rsquo; (अथर्व० ३।१०।२)। <strong>प्रतिनन्दन्ति स्तुवन्ति प्रशंसन्ति।</strong></li>
<li>&lsquo;यथा वयः कुरून्सर्वान् प्रतिनन्दन्ति पाण्डवाः&rsquo; (भा० उ० ४७।१५)। <strong>सहर्षं सत्कुर्वन्तीत्याह।</strong></li>
<li>&lsquo;तत्र स्थितः प्रजाः सर्वाः प्रतिनन्द्य विसर्जयेत्&rsquo; (मनु० ७।१४६)। <strong>संभाषणदर्शनादिभिः परितोष्येत्यर्थः।</strong></li>
<li>&lsquo;वधूर्विधात्रा प्रतिनन्द्यते स्म कल्याणी वीरप्रसवा भवेति&rsquo; (कु० ७।८७)। <strong>प्रतिनन्द्यते स्म आशिषा वर्ध्यते स्म।</strong></li>
<li>&lsquo;पूजयेवशनं नित्यमद्याच्चैतदकुत्सयन्। दृष्ट्वा हृष्येत् प्रसीदेच्च प्रतिनन्देच्च सर्वशः&rsquo; (मनु० २।५४)॥ <strong>अस्माकं नित्यमस्त्वेतदित्यभिधाय वन्दनं प्रतिनन्दनमिति कुल्लूकः।</strong></li>
<li>&lsquo;प्रतिनन्दाम ते वाक्यं सर्वं चैव विशाम्पते&rsquo; (भा० वि० ३४।८)। <strong>सहर्षं स्वीकुर्म इत्यर्थः।</strong></li>
<li>&lsquo;उपधानेन दत्तेन प्रत्यनन्दद् धनञ्जयम्&rsquo; (भा० भीष्म० १२०।४६)। <strong>धनञ्जयमाशिषाऽवर्धयद् भीष्मः।</strong></li>
</ul>
<h2 id="नम">नम्</h2>
<ul>
<li>{प्रतिनम्}</li>
<li>नम् (णम प्रह्वत्वे शब्दे च)।</li>
<li>&lsquo;कुमारश्चित्पितरं वन्दमानं प्रति नानाम रुद्रोपयन्तम्&rsquo; (ऋ० २।३३।१२)। <strong>प्रतिनानाम प्रतिननाम प्रणतोऽभूत्, प्रह्वोऽभवत्।</strong></li>
</ul>
<h2 id="नरद">नर्द्</h2>
<ul>
<li>{प्रतिनर्द्}</li>
<li>नर्द् (नर्द अव्यक्ते शब्दे)।</li>
<li>&lsquo;महामेघं महाघोरं दर्दुरः प्रति नर्दति&rsquo; (भा० कर्ण० ३९।२६)। <strong>प्रतिनर्दति प्रातिभट्येन नर्दति रौति।</strong></li>
</ul>
<h2 id="नह">नह्</h2>
<ul>
<li>{प्रतिनह्}</li>
<li>नह् (णह बन्धने)।</li>
<li><strong>प्रतिनाहः प्रतीनाह इति ध्वजनामधेयमित्याभिधानिकाः।</strong></li>
</ul>
<h2 id="न">नी</h2>
<ul>
<li>{प्रतिनी}</li>
<li>नी (णीञ् प्रापणे)</li>
<li>&lsquo;मृत्यो र्ये अघला दूतास्तेभ्य एतान् प्रति नयामि बद्ध्वा&rsquo; (अथर्व० ८।८।१०)। <strong>प्रतिनयामि प्रापयामि समर्पयामि।</strong></li>
<li>&lsquo;…नौ गृहाय प्रतिनेष्यति&rsquo; (रा० २।९८।२२)। <strong>प्रतिनेष्यति प्रतिनिवर्त्य नेष्यति।</strong></li>
<li>&lsquo;स्थालीपाके धृतपिण्डान् प्रतिनीयाश्नाति&rsquo; (कौ० सू० ५२)। <strong>प्रतिनीय सन्नीय, सङ्गतान् कृत्वा।</strong></li>
<li>&lsquo;तं प्रतिनेतुमयोध्याम्&rsquo; (रा० २।९०।१७)। <strong>प्रत्यावर्त्य नेतुम् इत्यर्थः।</strong></li>
</ul>
<h2 id="नद-1">नुद्</h2>
<ul>
<li>{प्रतिनुद्}</li>
<li>नुद् (णुद प्रेरणे)।</li>
<li>&lsquo;प्रत्यजातान् जातवेदो नुदस्व&rsquo; (अथर्व० ७।३५।१)। <strong>प्रतिनुदस्व पृष्ठतः प्रेरयाऽपसारय।</strong></li>
<li>&lsquo;आदित्या वा एतं भूत्यै प्रतिनुदन्ते&rsquo; (तै० सं० २।३।१।१)।</li>
<li>&lsquo;अग्ने मन्युं प्रतिनुदन्परेषाम् …परि पाहि नस्त्वम्&rsquo; (ऋ० १०।१२८।६)। <strong>उक्तोऽर्थः।</strong></li>
<li>&lsquo;दक्षिणाः प्रतिनुत्ता न प्रतिग्राह्याः&rsquo; (काठक० २८।४)। <strong>प्रतिनुत्ताः प्रतिग्रहीष्यन्तं प्रति प्रक्षिप्ताः।</strong></li>
</ul>
<h2 id="नत">नृत्</h2>
<ul>
<li>{प्रतिनृत्}</li>
<li>नृत् (नृती गात्रविक्षेपे)।</li>
<li>&lsquo;येऽस्मान्पुरोपनृत्यन्त मूढा गौरिति गोरिति। तान् वयं प्रतिनृत्यामः पुनर्गौरिति गौरिति&rsquo; (भा० शल्य० ५९।७)॥</li>
</ul>
<h2 id="पण">पण्</h2>
<ul>
<li>{प्रतिपण्}</li>
<li>पण् (पण व्यवहारे स्तुतौ च)।</li>
<li>&lsquo;शुनं नो अस्तु प्रपणो विक्रयश्च प्रतिपणः फलिनं मा कृणोतु&rsquo; (अथर्व० ३।१५।४)। <strong>प्रत्यानेतुं परद्रव्यस्य परिमाणकल्पनं प्रतिपण इति सायणः।</strong></li>
</ul>
<h2 id="पत">पत्</h2>
<ul>
<li>{प्रतिपत्}</li>
<li>पत् (पत्लृ गतौ)।</li>
<li>&lsquo;तान्यनीकानि हंसो यथा मेघमिवापतन्तं धनञ्जयः प्रत्यपतत् तरस्वी&rsquo; (भा० वि० ६२।६)। <strong>प्रत्यपतत्=वेगेनोपाद्रवत्।</strong></li>
</ul>
<h2 id="पद">पद्</h2>
<ul>
<li>{प्रतिपद्}</li>
<li>पद् (पद गतौ)।</li>
<li>&lsquo;यस्य गार्हपत्याहवनीयावन्तरेणऽनो वा रथो वा श्वा वा प्रतिपद्येत&rsquo; (ऐ० ब्रा० ७।१२)। <strong>प्रतिपद्येत आगच्छेत्।</strong></li>
<li>&lsquo;पूर्वः कूर्चेन प्रतिपद्यते&rsquo; (वरम्) (भा० गृ० २।२३)। <strong>प्रतिगच्छतीत्यर्थः।</strong></li>
<li>&lsquo;अनीकं यातुधानानां समन्तात् प्रत्यपद्यत&rsquo; (रा० ३।२४।२८)। <strong>प्राप्नोद् इत्य् अर्थः।</strong></li>
<li>&lsquo;अगस्त्याद् भारताचार्यः प्रत्यपद्यत मे पिता&rsquo; (भा० सौ० १२।१३)। <strong>उक्तोऽर्थः।</strong></li>
<li>&lsquo;तद्यूयं पुनः सर्वाः स्वरूपं प्रतिपत्स्यथ&rsquo; (भा० आदि० २१७।१०)। <strong>प्रतिपत्स्यथ=प्रतिपत्स्यध्वे=प्रतिलप्स्यध्वे।</strong></li>
<li>&lsquo;प्रायः स्वं महिमानं क्षोभात्प्रतिपद्यते हि जनः&rsquo; (शा० ६।३१)।</li>
<li>&lsquo;ततः पूरोः सकाशाद्वै स्वां जरां प्रत्यपद्यत&rsquo; (हरि० १।३०।३६)। <strong>उक्तोऽर्थः।</strong></li>
<li>&lsquo;वेत्थ यथेमाः प्रजाः। प्रयत्योपि प्रतिपद्यन्ता इति&rsquo; (श० ब्रा० १४।९।१।२)। <strong>प्रतिपद्यन्ते आवर्तन्ते, पुनराभवन्ति। इह प्रतिपदिः प्रत्यागमनेर्थे।</strong></li>
<li>&lsquo;तेषामाजिं यतामभिसृष्टानां वायुर्मुखं प्रथमः प्रत्यपद्यत&rsquo; (ऐ० ब्रा० २।२५)। <strong>प्रत्यपद्यत प्राप्नोत् आसादयत्।</strong></li>
<li>&lsquo;गत्वा चैवाश्रमं सा तु तापसं प्रत्यपद्यत&rsquo; (भा० अनु० १२।२३)। <strong>तापसं प्रत्यपद्यत तापसेन संगतवती, समभवत्, सहाशेत। भर्तृत्वेन स्वीकृतवतीति त्वन्ये।</strong></li>
<li>&lsquo;जघने सर्वसैन्यानां ममाश्वान् प्रतिपादय&rsquo; (भा० शल्य० १९।३३)। <strong>प्रतिपादय गमय।</strong></li>
<li>&lsquo;एतेन तूर्णं प्रतिपादयेमान् श्वेतान् हयान्&rsquo; (भा० वि० ५४।४)। <strong>उक्तोऽर्थः।</strong></li>
<li>&lsquo;तन्महात्मा महाभागः केतुः सर्वधनुष्मताम्। प्रत्यपादयदाचार्यः प्रीयमाणो धनञ्जयम्&rsquo; (भा० सौ० १२।५)। <strong>तदस्त्रं ब्रह्मशिरो नाम। प्रत्यपादयत् प्रापयामास।</strong></li>
<li>&lsquo;ऋतुपर्णं जना राज्ञे भीमाय प्रत्यपादयन्&rsquo; (भा० वन० ७३।१)। <strong>प्रत्यपादयन् अगमयन्, अनयन्, प्रापयन्।</strong></li>
<li>&lsquo;स्यन्दनं च बलं चैव समीपं प्रत्यपादयत्&rsquo; (रा० ६।७॥७)।</li>
<li>&lsquo;अधर्मात्पाहि मां राजन्धर्मं च प्रतिपादय&rsquo; (भा० आदि० ८२।२१)। <strong>उक्तोऽर्थः।</strong></li>
<li>&lsquo;सुग्रीवमेव तद्राज्ये राघवः प्रत्यपादयत्&rsquo; (रा० १।१।७०)। <strong>प्रत्यपादयत् प्रत्यष्ठापयत्।</strong></li>
<li>&lsquo;यदद्य राजा सुतम् …यौवराज्ये प्रतिपादयिष्यति&rsquo; (रा० गोरे० २।६।३३)। <strong>उक्तोऽर्थः।</strong></li>
<li>&lsquo;तद्धनुर्ग्रहणमेव राघवः प्रत्यपद्यत समर्थमुत्तरम्&rsquo; (रघु० ११।७९)। <strong>अजानादित्यर्थः।</strong></li>
<li>&lsquo;न किञ्चित्प्रत्यपद्यन्त पुत्रास्ते भरतर्षभ&rsquo; (भा० भीष्म० ११९।१११)। <strong>नाबुध्यन्त किं कर्तव्यमिति।</strong></li>
<li>&lsquo;तिमिरे हि कौशिकानां रूपं प्रतिपद्यते दृष्टिः&rsquo; ( )। <strong>प्रतिपद्यतेऽनुभवति।</strong></li>
<li>&lsquo;प्रतिपेदे चतुष्पादं धनुर्वेदं नृपात्मजः&rsquo; (भा० उ० १९२।६१)। <strong>प्रतिपेदे शिशिक्षे, उपयुयुजे।</strong></li>
<li>&lsquo;यत् पशुं सारमेयं प्रतिपादयसि&rsquo; (पञ्चत०)। <strong>प्रतिपादयसि मन्यसे।</strong></li>
<li>&lsquo;अतिप्रियत्वान्नहि मे कातरं प्रतिपद्यते चैतो वालिवधं राम…&rsquo; (भट्टि० ६।१११)॥ <strong>प्रतिपद्यते प्रत्येति श्रद्धत्ते।</strong></li>
<li>&lsquo;प्रतिपन्नं पुमांसमपहायाप्रतिपन्नसन्दिग्धाः प्रेक्षावद्भिः प्रतिपाद्यन्ते&rsquo; (भामत्याम्)। <strong>प्रतिपाद्यन्ते बोध्यन्ते। उक्तमेवार्थमुदाहरणैः प्रतिपादयति। बोधयति स्थापयति, उपपादयति।</strong></li>
<li>&lsquo;ततः पुत्रवतीमेनां प्रतिपत्स्ये त्वदाज्ञया&rsquo; (रघु० १५।७३)। <strong>अभ्युपैष्यामि, अङ्गीकरिष्यामीत्याह।</strong></li>
<li>&lsquo;न साम्ना प्रतिपद्येत यदि गन्धर्वराडसौ&rsquo; (भा० वन० २४३।१७)।</li>
<li>&lsquo;तं चापि भगवानत्रिः पुत्रवत् प्रत्यपद्यत&rsquo; (रा० २।११७।५)। <strong>आलिङ्गनमूर्धाघ्रारणादिभिः पुत्रवदङ्गीचकारेत्यर्थः।</strong></li>
<li>&lsquo;न मासे प्रतिपत्तासे मां चेन्मर्तासि मैथिलि&rsquo; (भट्टि० ८।९५)। <strong>न प्रतिपत्तासे नाङ्गी कर्तासि।</strong></li>
<li>&lsquo;मां सुखं प्रतिपद्यस्व दासो भीरु भवामि ते&rsquo; (भा० वि० २२।१०)।</li>
<li>&lsquo;मन्ये ध्रुवं मयोक्ता सा वचनं प्रतिपत्स्यते&rsquo; (भा० आदि० १२४।८)।</li>
<li>&lsquo;धारयन्निव चैतस्यै वसूनि प्रत्यपद्यत&rsquo; (भट्टि० ८।७४)। <strong>प्रत्यपद्यत प्रत्यशृणोत्।</strong></li>
<li>&lsquo;सर्वे सर्वेषु भूतेषु यथावत् प्रतिपेदिरे&rsquo; (भा० शां० २२७।६२)। <strong>प्रतिपेदिरे व्यवजह्रुः, व्यवहृतवन्तः, आचेरुः।</strong></li>
<li>&lsquo;(अतिथीन्) महाभागान् अमितधीर् ब्रह्मा लोकपितामहः। दयावान् सर्वेषु भूतेषु यथार्हं प्रतिपद्यते&rsquo; (भा० सभा० ११।५७)॥ <strong>व्यवहरति आचरति।</strong></li>
<li>&lsquo;कामाभिभूतः क्रोधाद् वा यो मिथ्या प्रतिपद्यते। स्वेषु चान्येषु वा…&rsquo; (भा० उ० १२९।३५)॥</li>
<li>&lsquo;स भवान्मातृपितृवद् अस्मासु प्रतिपद्यताम्&rsquo; (भा० उ० ९५।??५)।</li>
<li>&lsquo;शिष्यवृत्ति समापन्नान् गुरुवत् प्रत्यपद्यत&rsquo; (भा० आश्रम० २।१२)। <strong>आचरदित्यर्थः। इह प्रतिपदिः सकर्मकः। सत्करणं त्वार्थिकोऽर्थः।</strong></li>
<li>&lsquo;कथं नु पाण्डवा राजन्प्रतिपत्स्यन्ति कौरवम्&rsquo; (भा० शल्य० ३०।६७)। <strong>कौरवे व्यवहरिष्यन्ति, तत्र वर्तिष्यन्त इत्यर्थः।</strong></li>
<li>&lsquo;अभ्युपेत्य च शुश्रूषां यस्तां न प्रतिपद्यते&rsquo; (नारद०)। <strong>न प्रतिपद्यते न करोति, नानुतिष्ठति, न विधत्ते।</strong></li>
<li>&lsquo;तात इदानीमिमं वृत्तान्तं श्रुत्वा न जाने किं प्रतिपत्स्यते&rsquo; (शा० ४)। <strong>किं प्रतिपत्स्यते किमावरिष्यति।</strong></li>
<li>&lsquo;प्रेषितस्तदेव प्रतिपद्यते&rsquo; (आप० ध० १।२।७।२५)। <strong>नियुक्तः सन्नियोगमेव कुर्यादित्युक्तं भवति।</strong></li>
<li>&lsquo;किं पापं प्रतिपत्स्यसे&rsquo; (रा० २।१२।९०)</li>
<li>&lsquo;स्वधर्मं प्रतिपद्यस्व नाधर्मं वोढुमर्हसि&rsquo; (रा० १।२३।७)।</li>
<li>&lsquo;परेतकाले पुरुषो यत्कर्म प्रतिपद्यते&rsquo; (रा० ३।५१।३१)।</li>
<li>&lsquo;प्रतिपत्स्यति बीभत्सुर्भवतश्चौर्ध्वदेहिकम्&rsquo; (भा० मौ० ६।२३)।</li>
<li>&lsquo;अवहननादि कर्म प्रतिपद्यते&rsquo; (आप० श्रौ० ७।७।२२।१०)।</li>
<li>&lsquo;सौभद्रे प्रतिपत्तिं कां प्रत्यपद्यन्त मामकाः&rsquo; (भा० द्रोण० ४६।३)। <strong>किं प्रतिविधानमाचरन्नित्याह।</strong></li>
<li>&lsquo;तथाहं प्रतिपत्स्यामि ज्ञात्वा तेषां बलाबलम्&rsquo; (रा० ६।३०।१८)। <strong>आचरिष्यामीत्यर्थः।</strong></li>
<li>&lsquo;न चायं किञ्चिदस्मासु शत्रुवत् प्रत्यपद्यत&rsquo; (अवदा० जा० २२।७४)।</li>
<li>&lsquo;स कालयवनश्चापि किं कृष्णे प्रत्यपद्यत&rsquo; (हरि० २।५७।४)। <strong>कथमाचरन् इत्यर्थः।</strong></li>
<li>&lsquo;प्रतिपत्स्यति राजा स पिता ते यदनन्तरम्&rsquo; (भा० उ० १७६।६)।</li>
<li>&lsquo;स्वभाग्यनिन्दां प्रतिपत्स्यते वा&rsquo; (अवदा० सुत जा०, १२)।</li>
<li>&lsquo;आचक्षध्वं च भीष्माय रूपेण च गुणैश्च माम्। स एव सुमहातेजाः साम्प्रतं प्रतिपत्स्यते&rsquo; (भा० आदि० १३१।३५-३६)॥ <strong>युक्तमादरिष्यत इत्याह।</strong></li>
<li>&lsquo;यस्त्वधर्मेण द्रव्याणि प्रतिपादयति ज्येष्ठोपि तमभागं कुर्वीत&rsquo; (आप० ध० २।१४।१५) <strong>प्रतिपादयति व्यवहरति विनियुङ्क्ते।</strong></li>
<li>&lsquo;समीक्ष्य कुलधर्मांश्च स्वधर्मं प्रतिपादयेत्&rsquo; (मनु० ८।४१)। <strong>प्रतिपादयेत् व्यवस्थापयेदिति कुल्लूकः।</strong></li>
<li>&lsquo;यद्विधम् (अन्नमुच्चावचं) प्रतिपेदे च रामे प्रियहितेऽतिथौ&rsquo; (रा० २।८७।१४-१५)। <strong>प्रतिपेदे ददौ, उपजहार।</strong></li>
<li>&lsquo;प्रत्यपादि हरयेऽद्भुता द्युतिः&rsquo; (पारिजात० १७।२५)। <strong>प्रत्यपादि अदायि, उपहृता।</strong></li>
<li>&lsquo;ऋणिकस्तं प्रतिभुवे द्विगुणं प्रतिपादयेत्&rsquo; (याज्ञ० २।५६ मिताक्षरायां नारदवचनम्)। <strong>दद्यादित्यर्थः।</strong></li>
<li>&lsquo;कर्म वै सफलं कृत्वा गुरूणां प्रतिपादयेत्&rsquo; (भा० अनु० १६२।४४)। <strong>कर्म=अध्ययनम्। प्रतिपादयेत् दद्यात्। दक्षिणामिति शेषः।</strong></li>
<li>&lsquo;तत्र यद् रिक्थजातं स्यात्तत् तस्मिन् प्रतिपादयेत्&rsquo; (मनु० ९।१९०)। <strong>प्रतिपादयेत् समर्पयेत्।</strong></li>
<li>&lsquo;तदाज्यभागावन्तरेणाहुती प्रतिपादयेत्&rsquo; (मुण्डकोप० १।२।२)। <strong>उक्तोऽर्थः।</strong></li>
<li>&lsquo;उच्यमानोपि परुषं नोत्तरं प्रतिपद्यते&rsquo; (रा० २।१।१०)। <strong>प्रतिपद्यते प्रयच्छति।</strong></li>
<li>&lsquo;स यदि प्रतिपद्येत यथान्यस्त यथाकृतम्&rsquo; (मनु० ८।१८३)। <strong>स्वीकृत्य दद्यात्। सत्यमस्ति गृह्यतामिति वदन् कुल्लूकस्तु तात्पर्यमाचष्टे। केवलः प्रतिपदिः प्रतिवचतेऽपि वर्तते। तत्र काश्चिद् दिशो निर्दिश्यन्ते&ndash; तं ह पप्रच्छ स ह न प्रतिपेदे (गो० ब्रा० पूर्व० १।३२)। प्रतिपेदे प्रत्युवाच, प्रतिवचनं ददौ।</strong></li>
<li>&lsquo;तेभ्यो ह न सर्वमिव प्रतिपत्स्ये&rsquo; (छां० उ० ५।११।३)। <strong>प्रतिवक्तुं नेशिष्य इत्यर्थः।</strong></li>
<li>&lsquo;उपोत्तमेन सुहृदो ब्राह्मणस्य शकृत्पिण्डान् पर्वस्वाधाय शकधूमं किमद्याहरिति पृच्छति। भद्रं सुमङ्गलमिति प्रतिपद्यते&rsquo; (कौ० सू० ५०।१५, १६)। <strong>प्रतिपद्यते प्रतिवक्ति।</strong></li>
<li>&lsquo;कौन्तेय यदि प्रश्नांस्तान्मयोक्तान्प्रतिपत्स्यसे&rsquo; (भा० वन० ३१२।२७)। <strong>उक्तोऽर्थः।</strong></li>
<li>&lsquo;कि प्रतिपद्यते वैदर्भः&rsquo; (माल० १)। <strong>किमुत्तरमाहेत्याह।</strong></li>
<li>&lsquo;अथ यत्र प्रतिपद्यते। तच्चतुर्धा पुरोडाशं कृत्वा बर्हिषदं करोति&rsquo; (श० ब्रा० १।८।१।४०)। <strong>अत्र प्रतिपदिरुच्चैर्व्याहृतौ वर्तते।</strong></li>
<li>&lsquo;तामनुकृतिं होताऽऽग्निमारुते शस्त्रे वैश्वानरीयेण सूक्तेन प्रतिपद्यते&rsquo; (नि० ७।२३।२)। <strong>प्रतिपद्यते प्रारभते।</strong></li>
<li>&lsquo;ओङ्कारः स्वर्गद्वारं तस्माद् ब्रह्माध्येष्यमाण एतदादि प्रतिपद्येत&rsquo; (आप० ध० १।१३।६)। <strong>प्रतिपद्येत उपक्रमेत। अध्येतुमारभेतेत्यर्थः।</strong></li>
<li>&lsquo;अत्र बर्हिरादि कर्म प्रतिपद्यते&rsquo; (भा० श्रौ० ७।६।१)।</li>
<li>&lsquo;साध्वस्मा अस्तु वितथ एष एनस इत्युक्त्वा शास्तुं प्रतिपद्येत&rsquo; (आप० ध० २।६।२)। <strong>शास्तुं शासितुम्।</strong></li>
<li>&lsquo;सविचितं विचित्यं दैवप्रश्नेभ्यो राजा दण्डाय प्रतिपद्येत&rsquo; (आप० ध० २।५।१।२)। <strong>प्रतिपद्येत प्रक्रमेत। दण्डं प्रणेतुं व्यवस्येदित्यर्थः।</strong></li>
<li>&lsquo;यस्मात्तु लोके दृश्यन्ते क्षमिणः पृथिवीसमाः। तस्माज्जन्म च भूतानां भवश्च प्रतिपद्यते&rsquo; (भा० वन० २९।३१)॥ <strong>प्रतिपद्यते सम्पद्यते वर्तते जायते।</strong></li>
<li>&lsquo;भूयिष्ठेन तु राजानः श्रियं भुक्त्वाऽऽयुषः क्षये। तरुणाः प्रतिपद्यन्ते भोक्तुं सुकृतदुष्कृते&rsquo; (भा० उ० ९७।७)॥ <strong>उक्तोऽर्थः।</strong></li>
<li>&lsquo;एवमु हास्याग्नेयीभिरेव प्रतिपद्यमानस्य पावमान्योऽनुशस्ता भवन्ति&rsquo; (ऐ० ब्रा० २।३७)। <strong>प्रतिपद्यमानस्य प्रारभमाणस्येति सायणः। प्रतिपदिः शंसनार्थ इति षड्गुरुशिष्याः।</strong></li>
<li>&lsquo;अर्थिभ्य प्रतिपाद्यानमनिशं प्राप्नोति वृद्धिं पराम्&rsquo; (भर्तृ० २।१६)। <strong>प्रतिपाद्यमानं दीयमानम्।</strong></li>
<li>&lsquo;प्रतिपन्नायां शर्वर्यां संमानितसर्वराजलोकः सुष्वाप&rsquo; (हर्ष० ७)। <strong>प्रतिपन्नायां प्राप्तायामागतायामवतीर्णायाम्।</strong></li>
<li>&lsquo;अस्त्रं ततोऽन्यत् प्रतिपन्नमद्य&rsquo; (भा० कर्ण० ४२।१२)। <strong>प्रतिपन्नं प्राप्तम्।</strong></li>
<li>&lsquo;अन्यथा प्रतिपन्नास्तु&rsquo; (भा० आश्व० ३६।२७)। <strong>तिर्यस्थावरादियोनिं प्राप्ता इत्यर्थः।</strong></li>
<li>&lsquo;अयशो जीवलोके च त्वयाहं प्रतिपादितः&rsquo; (रा० २।७४।६)। <strong>प्रतिपादितः प्रापितो लम्भितः।</strong></li>
<li>&lsquo;कच्चिद् द्विषामविदितः प्रतिपन्नश्च सर्वदा&rsquo; (भा० सभा० ५।३९)। <strong>प्रतिपन्नो विदितवान्, अवेक्षावान्, सावधानः। प्रतियत्त इति पाठे प्रतीकारे यत्नवान् इत्यर्थः।</strong></li>
<li>&lsquo;लीलयापि यत्सन्तः प्रतिपन्नाः सकृत्क्वचित्&rsquo; (तन्त्रा० १।६।६९)। <strong>प्रतिपन्नाः स्वीकृतवन्तः, प्रतिज्ञातवन्तः।</strong></li>
<li>&lsquo;सूत्रार्थद्वयमप्याचार्येण शिष्याः प्रतिपादिताः&rsquo; (५।१।५० सू० वृत्तौ)। <strong>बोधिताः पाठिताः।</strong></li>
<li>&lsquo;तच्च श्रुत्वा प्रतिपादितवन्तः प्राड्विवाकाः परस्परस्य तत् तुलादारकदानमिति&rsquo; (तन्त्रा० १।१७)। <strong>प्रतिपादितवन्तो निर्णीतवन्तः।</strong></li>
<li>&lsquo;त्वयि सम्यङ् महाबाहो प्रतिपन्ना यशस्विनः&rsquo; (भा० उ० १२४।३२)। <strong>प्रतिपन्ना व्यवहृतवन्तः।</strong></li>
<li>&lsquo;वैरे तस्मिन्प्रतिपादिते&rsquo; (रा० ४।२२।२०)। <strong>प्रतिपादिते कारिते जनिते।</strong></li>
<li>&lsquo;कृष्ण दिष्ट्या मम प्रीति र्महती प्रतिपादिता&rsquo; (भा० द्रोण० १४९।८)। <strong>उक्तोऽर्थः। प्रीतिः प्रहर्षः।</strong></li>
<li>&lsquo;किं करिष्यति पाण्डित्यं वस्तुष्वप्रतिपादितम्&rsquo; (तन्त्रा० १।१४।१६१)। <strong>अप्रतिपादितमविनियुक्तमनुपयुक्तमव्यापृतम्।</strong></li>
<li>&lsquo;तथा धर्माहृतेन द्रव्येण तीर्थे प्रतिपन्नेन&rsquo; (आप० ध० २।६।१६।२४)। <strong>प्रतिपन्नेन प्रतिपादितेन दत्तेन।</strong></li>
<li>&lsquo;कृतगोपवधूरतेर्नतो वृषमुग्रे नरकेपि सम्प्रति। प्रतिपत्तिरधः कृतैनसः…&rsquo; (शिशु० १६।८)॥ <strong>अधः प्रतिपत्तिरधः प्राप्तिः। पक्षे प्रतिपत्तिः प्रवृत्तिः पुरुषकारः।</strong></li>
<li>&lsquo;प्राग्वाससः प्रतिपत्तेरित्येके&rsquo; (गौ० ध० ९।२३)। <strong>प्रतिपत्तिर्बोधः।</strong></li>
<li>&lsquo;वागर्थाविव सम्पृक्तौ वागर्थप्रतिपत्तये&rsquo; (रघु० १।१)।</li>
<li>&lsquo;विद्या शस्त्रस्य शास्त्रस्य द्वे विद्ये प्रतिपत्तये&rsquo; (हितोप० प्र० ७)।</li>
<li>&lsquo;प्रतिपत्तिविमोहाच्च धर्मस्तेषामनीनशत्&rsquo; (भां० शां० ५९।१६)। <strong>प्रतिपत्तिविमोहो ज्ञानविलोपः।</strong></li>
<li>&lsquo;तथापि ते व्यवसायः प्रतिपत्तिनिष्ठुरः&rsquo; (रघु० ८।६५)। <strong>प्रतिपत्तिर्निश्चयः, निश्चयेन क्रूरः, कर्कशः।</strong></li>
<li>&lsquo;कैकेय्याः प्रतिपत्तिर्हि कथं स्यान्मम वेदने&rsquo; (रा० २।२२।१६)। <strong>प्रतिपत्तिरध्यवसायः, बुद्धिः। वेदन इत्यस्य स्थाने गोविन्दराजः पीडन इति पठति।</strong></li>
<li>&lsquo;पश्यद्भिर्दूरतोऽपायान्सूपायप्रतिपत्तिभिः&rsquo; (का० नी० सा० १२।९)। <strong>प्रतिपत्तिर्ज्ञानपूर्विका फलप्राप्तिरिति टीका।</strong></li>
<li>&lsquo;तस्मान्न प्रतिपत्तिस्तु कार्या युक्ता मता मम&rsquo; (भा० सभा० १६।४)। <strong>प्रतिपत्तिर्बुद्धी राजसूयविषया।</strong></li>
<li>&lsquo;एवं बुद्धिश्च तेजश्च प्रतिपत्तिश्च भारत। भवन्ति भवकालेषु विपद्यन्ते विपर्यये&rsquo; (भा० मौ० ८।३२-३३)॥ <strong>प्रतिपत्तिरनागतावेक्षणम्। भवकालो भूतिकालः।</strong></li>
<li>&lsquo;चिरेणानुगुणं प्रोक्ता प्रतिपत्तिपराङ्मुखी&rsquo; (भट्टि० ८।९५)। <strong>प्रतिपत्तिरभ्युपगमः स्वीकारः।</strong></li>
<li>&lsquo;प्रतिपत्तिभेदः&rsquo; (ऋ० प्रा०  )। <strong>मतद्वैधम्, दर्शनविसंवादः।</strong></li>
<li>&lsquo;कर्मसिद्धावाशु प्रतिपत्तिमानय&rsquo; (मुद्रा० ४)। <strong>प्रतिपत्तिः प्रवृत्तिर्वार्ता वृत्तान्त उदन्तः।</strong></li>
<li>&lsquo;धैर्यात्तु कार्यप्रतिपत्तिदक्षाः कृच्छ्राण्यकृच्छ्रेण समुत्तरन्ति&rsquo; (अवदा० जा० १४।१०)। <strong>कार्यप्रतिपत्तिः कार्यानुष्ठानं कृत्यनिर्वृत्तिः।</strong></li>
<li>&lsquo;वयस्य का प्रतिपत्तिरत्र&rsquo; (माल० ४)। <strong>प्रतिपत्तिर्विधेयम् प्रतिविधेयं वा।</strong></li>
<li>&lsquo;चन्द्रगुप्तस्य जनपदे नृशंसा प्रतिपत्तिः&rsquo; (मुद्रा० ६)। <strong>प्रतिपत्तिर्व्यवहारः, परत्र वृत्तिः।</strong></li>
<li>&lsquo;विषादलुप्तप्रतिपत्तिविस्मितं सैन्यम्&rsquo; (रघु० ३।४०)। <strong>प्रतिपत्तिरितिकर्तव्यता।</strong></li>
<li>&lsquo;सौभद्रे प्रतिपत्तिं कां प्रत्यपद्यन्त मामकाः&rsquo; (भा० द्रोण० ४६।३)। <strong>कां प्रतिपत्तिं कां प्रतिक्रियाम्।</strong></li>
<li>&lsquo;नाराचैः प्रतिचिच्छेद प्रतिपत्तिविशारदः&rsquo; (भा० द्रोण० १२१।४३)। <strong>उक्तोऽर्थः।</strong></li>
<li>&lsquo;इह सात्यकिरित्थम्भूत उक्तः। प्रतिपत्तिविशारदः&rsquo; (अर्जुनः) (भा० आदि० २२७।१६)।</li>
<li>&lsquo;प्रतिपत्तिविशारदः&rsquo; (भा० शां० ८०।२८)। <strong>उभयत्र कर्तव्याकर्तव्यविवेककुशल इत्यर्थः।</strong></li>
<li>&lsquo;तदमुष्म गणित्वस्य तीव्रसेवाश्रमस्य च। प्रतिपत्त्या कतमया तावदानृण्यमाप्नुयाम्&rsquo; (राज० ३।१६६)॥ <strong>प्रतिपत्तिः प्रतिक्रिया, प्रत्युपकारः, निष्कृतिः।</strong></li>
<li>&lsquo;तपः प्रभावसिद्धाभिर्विशेषप्रतिपत्तिभिः&rsquo; (रघु० १५।१२)। <strong>प्रतिपत्तयः संविधाः।</strong></li>
<li>&lsquo;दुष्टानां प्रतिपत्तिं च कृत्स्नं चैव चिकित्सितम्&rsquo; (भा० वि० १२।७)। <strong>प्रतिपत्तिर्दोषनिराकरणप्रकार इति नीलकण्ठः। प्रतिविधानमिति शब्दार्थः। वेद्मीति शेषः। नकुलस्योक्तिरियम्।</strong></li>
<li>&lsquo;छेदो दंशस्य दाहो वा…आयुष्याः प्रतिपत्तयः&rsquo; (माल० ४।४)। <strong>प्रतिपत्तयः प्रतिपादनोपायाः।</strong></li>
<li>&lsquo;सामान्यप्रतिपत्तिपूर्वकमियं दारेषु दृश्या त्वया&rsquo; (शा० ४।१७)। <strong>प्रतिपत्तिरादरः।</strong></li>
<li>&lsquo;आपातमात्रसौन्दर्यं कुत्र नाम न विद्यते। अत्यन्तप्रतिपत्त्या तु दुर्लभोऽलङ्कृतो जनः&rsquo; (तन्त्रा० १।१४।१६५)॥ <strong>इह प्रतिपत्तिर्गौरवमाहेति मम भाति।</strong></li>
<li>&lsquo;भिन्नानि मृन्मयानि प्रतिपाद्यानि&rsquo; (बौ० १।४।१३।८) <strong>इत्यत्र प्रतिपत्तिर्नाम संस्कारः। कार्योपयुक्तस्योपयुक्तशेषस्य वा वस्तुनो विहितदेशे प्रक्षेपणं प्रतिपत्तिरिति गोविन्दस्वामिवचनम्। स्थावरोदकं तडागादि।</strong></li>
<li>&lsquo;तत्र तस्याः शाखाया उत्सर्गः प्रतिपत्तिकर्मेति&rsquo; (लौ० गृ० १८।२) <strong>सूत्रे देवपालः।</strong></li>
<li>&lsquo;क्लेशायाससहो दक्षश्चारः स्यात् प्रतिपत्तिमान्&rsquo; (का० नी० सा० १३।२६)। <strong>प्रतिपत्तिमान्=भयस्खलितेष्वाशु प्रतिविधाता।</strong></li>
<li>&lsquo;द्वापरस्यांशशेषे तु प्रतिपत्तिः कलेरथ&rsquo; (मात्स्यपु० १४४।२९)। <strong>प्रतिपत्तिः प्रवृत्तिः प्रारम्भ उपक्रमः।</strong></li>
<li>&lsquo;अपात्रे प्रतिपत्तिश्च पात्रे चाप्रतिपादनम्&rsquo; (भा० उ० ३३।५९)। <strong>प्रतिपत्तिर्दानम्।</strong></li>
<li>&lsquo;सत्पात्रे प्रतिपत्तिश्च राजवृत्तं चतुर्विधम्&rsquo; (का० नी० सा०
१।२०)। <strong>उक्तोऽर्थः।</strong></li>
<li>&lsquo;तया प्रतिपत्तिकुशलयाऽभिहितः (विटः)। प्रष्टव्यं पृच्छसि&rsquo; (तन्त्रा० ३।८)। <strong>प्रतिपत्तिः प्रतिवचनदानम्।</strong></li>
<li>&lsquo;त्वमद्य कृत्यं प्रतिपत्तुमर्हसि&rsquo; (रा० ३।३४।२५)। <strong>प्रतिपत्तुमनुष्ठातुम्।</strong></li>
<li>&lsquo;न युक्तं भवताऽस्मासु प्रतिपत्तुमसाम्प्रतम्&rsquo; (भा० उ० ९१।१९)। <strong>प्रतिपत्तुं व्यवहर्तुमाचरितुम्।</strong></li>
<li>&lsquo;प्रतिपत्तुमङ्गघटते च न तव नृपयोग्यमर्हणम्&rsquo; (शिशु० १५।२२)। <strong>प्रतिपत्तुं न घटते स्वीकर्तुं न युज्यत इत्यर्थः।</strong></li>
<li>&lsquo;न्याय्यः श्रेयोऽभिकामेन प्रतिपत्तुं जनार्दनः&rsquo; (भा० अनु० १४८।४७)। <strong>प्रतिपत्तुं प्रपत्तुं शरणीकर्तुम्। प्रशब्दस्यार्थे प्रतिः। प्रपत्तिः शरणागतिर्भवति।</strong></li>
<li>&lsquo;गोष्ठमुपतिष्ठते ऊर्जा वः पश्याम्यूर्जा मा पश्यत इति प्रतिपद्य मयि वो रायः श्रयन्ताम् इत्यन्तेन&rsquo; (भा० श्रौ० ६।३।१)। <strong>प्रतिपद्य=प्रारभ्य।</strong></li>
<li>&lsquo;प्रतिपादयिता च तीर्थे&rsquo; (आप० ध० २।२०।१९)। <strong>तीर्थं गुणवत् पात्रं तत्र प्रतिपादयिता विश्राणयिता दाता।</strong></li>
<li>&lsquo;अत्र यत् प्रतिपत्तव्यं तन्मे ब्रूहि पितामह&rsquo; (भा० सभा० ४०।३)। <strong>प्रतिपत्तव्यमाचरितव्यं विधातव्यम्।</strong></li>
<li>&lsquo;त्वयि सम्यङ् महाबाहो प्रतिपन्ना यशस्विनः। त्वयापि प्रतिपत्तव्यं तथैव भरतर्षभ&rsquo; (भा० उ० १२४।३२-३३)॥ <strong>प्रतिपत्तव्यं व्यवहर्तव्यम्।</strong></li>
<li>&lsquo;गुणवते कन्या प्रतिपादनीया&rsquo; (शा० ४)।</li>
<li>&lsquo;वाच्यार्थपूर्विका तद्वत् प्रतिपत्तस्य वस्तुनः&rsquo; (ध्वन्या० १।१०)। <strong>प्रतिपत् प्रतिपत्तिर्बोधः।</strong></li>
<li>&lsquo;पुण्यां प्रतिपदमुद्भावयन्&rsquo; (अवदा० कुम्भजा०)। <strong>प्रतिपदं बुद्धिम्।</strong></li>
<li>&lsquo;ब्रह्मैव प्रतिपदं करोति&rsquo; (तै० सं० १।६।१०।४)। <strong>प्रतिपद् आरम्भः।</strong></li>
<li>&lsquo;त्रिष्टुभो म इमाः सूक्तप्रतिपद इत्येव विद्यात्&rsquo; (ऐ० ब्रा० ६।२१)। <strong>मे=शंसितुः। प्रतिपद आदिभूताः।</strong></li>
<li>&lsquo;वैश्वानराय धिषणामृतावृध इत्याग्निमारुतस्य प्रतिपत्&rsquo; (ऐ० ब्रा० ५।२)।</li>
<li>&lsquo;पवस्व वाचो अग्रिय इति श्रैष्ठ्यकामः प्रतिपदं कुर्वीत&rsquo; (जै० ब्रा० १।९१)। <strong>इत्यनुवाकं शंसेदित्यर्थः।</strong></li>
<li>&lsquo;आज्यस्य प्रतिपदं करोति&rsquo; (तै० ब्रा० ३।८।१५।२)। <strong>प्रतिपदं प्राथम्यम्।</strong></li>
<li>&lsquo;निदर्शयित्वा रामाय सीतायाः प्रतिपादने&rsquo; (रा० ३।७३।१)। <strong>प्रतिपादने प्रापणे (उपायमिति शेषः)।</strong></li>
<li>&lsquo;त्रेताविमोक्षसमये द्वापरप्रतिपादने&rsquo; (भा० शां० १४१।१४)। <strong>अनावृष्टिरभूद् घोरेति पूर्वेणान्वयः। द्वापरप्रतिपादने द्वापरप्रारम्भे।</strong></li>
<li>&lsquo;असंमूढेन चास्त्राणां कर्तव्यं प्रतिपादनम्&rsquo; (भा० वन० १७३।७४)। <strong>प्रतिपादनं दानम्। अर्जुनं प्रतीन्द्रवचनमिदम्।</strong></li>
<li>&lsquo;द्रविणोपार्जनं भूरि पात्रे च प्रतिपादनम्&rsquo; (भा० शां० २३।११)।</li>
<li>&lsquo;धनानामेष वै पन्थास्तीर्थेषु प्रतिपादनम्&rsquo; (भा० शां० २७०।५)। <strong>उक्तोऽर्थः।</strong></li>
<li>&lsquo;अग्निमग्निम् इति प्रत्यपादि होत्रा&rsquo; (ऐ० ब्रा० ४।७)। <strong>प्रत्यपादि प्रारब्धम्।</strong></li>
<li>&lsquo;कियच्चिरेणार्यपुत्रः प्रतिपत्तिं दास्यतीति&rsquo; (शा० ३)। <strong>प्रतिपत्तिर्वार्ता।</strong></li>
<li>&lsquo;भवत्यनिष्टादपि नाम दुःसहान्मनस्विनीनां प्रतिपत्तिरीदृशी&rsquo; (कु० ५।४२)। <strong>प्रतिपत्तिः प्रवृत्तिराचरणम्।</strong></li>
<li>&lsquo;न मुष्टिप्रतिसन्धानं न लक्ष्यप्रतिपादनम्&rsquo; (रा० ६।८९।३०)। <strong>लक्ष्यप्रतिपादनं लक्ष्यभेदनम्।</strong></li>
<li>&lsquo;यस्मिन्कृष्णो दिवं यातस्तस्मिन्नेव तदाहनि। प्रतिपन्नं कृतयुगमिति प्राहुः पुराविदः&rsquo; (भा० पु० १२।२।३३)। <strong>प्रतिपन्नं प्रारब्धम्। प्रतिपद् हि चान्द्रमासस्य प्रथमा तिथिर्भवति।</strong></li>
<li>&lsquo;को धिष्ण्यां प्रति वाचं पपाद&rsquo; (ऋ० १०।११४।९)। <strong>प्रतिपपाद प्रतिपादति करोति।</strong></li>
</ul>
<h2 id="प">पा</h2>
<ul>
<li>{प्रतिपा}</li>
<li>पा (पा पाने)।</li>
<li>&lsquo;प्रतिपानह्रदान्पूर्णान्&rsquo; (रा० २।९१।७८)। <strong>भुक्तजरणार्थं यत्पीयते तत् प्रतिपानम्।</strong></li>
<li>&lsquo;यवागूं प्रतिपीतस्य शोणितं मोक्षयेद् भिषक्&rsquo; (सुश्रुत० सूत्र० १४।२५)। <strong>प्रतिरानन्तर्य इति डल्लनः। मात्रार्थ इत्यन्ये। यवागूपानानन्तरम् इत्यर्थः। अल्पाया यवाग्वाः पाने सतीति वार्थः।</strong></li>
</ul>
<h2 id="पल">पाल्</h2>
<ul>
<li>{प्रतिपाल्}</li>
<li>पाल् (पा रक्षणे णिचि लुगागमः)।</li>
<li>&lsquo;हित्वा त्वदर्शनं किञ्चिद् विघ्नं न प्रतिपालयेत्&rsquo; (भा० शां० ३६०।७)। <strong>प्रतिपालयेत् प्राप्नुयात्। त्वद्दर्शनं हित्वा तव दर्शनं विना।</strong></li>
<li>&lsquo;अरिष्टं गच्छ पन्थानं पुत्रान्मे प्रतिपालय&rsquo; (भा० उ० १३७।२४)। <strong>प्रतिपालय पाहि रक्ष अवेक्षस्व।</strong></li>
</ul>
<h2 id="पष">पिष्</h2>
<ul>
<li>{प्रतिपिष्}</li>
<li>पिष् (पिष्लृ संचूर्णने)।</li>
<li>&lsquo;वरुणो ह वै सोमस्य राज्ञोऽमीवाक्षि प्रतिपिपेष तदश्वयत्&rsquo; (श० ब्रा० ४।२।१।११)। <strong>प्रतिपिपेष ताडयामास प्रजहार।</strong></li>
<li>&lsquo;पिनाकं प्रतिपिनष्ट्येनेन&rsquo; (नि० ३।२१)। <strong>प्रतिपिनष्टि चूर्णयति प्रणिहन्ति।</strong></li>
<li>&lsquo;स त्वा प्रतिपेक्ष्यति&rsquo; (छां० उ० २।२२।४)। <strong>उक्तोऽर्थः।</strong></li>
<li>&lsquo;स्फुरतां प्रतिपिष्टानामश्वानां शीघ्रगामिनाम्।…शब्दश्च तुमुलः समपद्यत&rsquo; (भा० शल्य० २३।७४)। <strong>प्रतिपिष्टानां संघृष्टानाम्। प्रतिविष्टानामिति पाठान्तरम्।</strong></li>
</ul>
<h2 id="पड">पीड्</h2>
<ul>
<li>{प्रतिपीड्}</li>
<li>पीड् (पीड अवगाहने)।</li>
<li>&lsquo;सुग्रीवस्य शुभौ मूर्ध्ना चरणौ प्रत्यपीडयत्&rsquo; (रा० ५।६२।११)। <strong>समधर्षत्, अस्पृशत्।</strong></li>
<li>&lsquo;विविधानि (गोसहस्राणि) हरिष्यामः प्रतिपीड्य पुरं बलात्&rsquo; (भा० वि० ३०।१०)। <strong>प्रतिपीड्य बाधित्वा कदर्थयित्वा।</strong></li>
</ul>
<h2 id="पज">पूज्</h2>
<ul>
<li>{प्रतिपूज्}</li>
<li>पूज् (पूज पूजायाम्)।</li>
<li>&lsquo;नारदोपि ययौ स्वर्गे दानवैः प्रतिपूजितः&rsquo; (स्कन्दपु० केदार० ८६।३०)। **दानवैः प्रतिपूजितः=दानवैः प्रत्येकं पूजितः।</li>
<li>&lsquo;प्रतिपूज्य यथान्यायमिदं वचनमब्रुवन्&rsquo; (मनु० १।१)। <strong>मनुना पूर्वं स्वागतवचनेनासनदानादिना च पूजिताः सन्तस्तस्य पूजां कृत्वेत्यर्थः।</strong></li>
</ul>
<h2 id="पर">पूर्</h2>
<ul>
<li>{प्रतिपूर्}</li>
<li>पूर् (पूरी आप्यायने)।</li>
<li>&lsquo;रत्नैर्धनैश्च पशुभिः सस्यैश्चापि पृथग्विधैः। नगरं विषयश्चास्य प्रतिपूर्णस्तदाऽभवत्&rsquo; (भा० अनु० २।१५)॥ <strong>प्रतिरनर्थकः पूर्ण इत्येवार्थः।</strong></li>
<li>&lsquo;न तल्लोके द्रव्यमस्ति यल्लोकं प्रतिपूरयेत्। समुद्रकल्पः पुरुषो न कदाचन पूर्यते&rsquo; (भा० अनु० ९३।४६)॥ <strong>पूर्ववाक्ये प्रतिशब्दः श्रूयते, उत्तरस्मिंश्च तदभावः। समानश्चार्थः। तेन प्रतिशब्दोऽनर्थकः।</strong></li>
</ul>
<h2 id="परचछ">प्रच्छ्</h2>
<ul>
<li>{प्रतिप्रच्छ्}</li>
<li>प्रच्छ् (प्रच्छ ज्ञीप्सायाम्)।</li>
<li>&lsquo;सुभाषितप्रश्नप्रतिप्रश्नैः कालोऽतिवर्तते&rsquo; (तन्त्रा० ३।४)। <strong>प्रतिप्रश्नः प्रश्ने सति प्रश्नः।</strong></li>
</ul>
<h2 id="प-1">पॄ</h2>
<ul>
<li>{प्रतिपॄ}</li>
<li>पॄ (पॄ पालनपूरणयोः)।</li>
<li>&lsquo;प्रति वामत्र वरमा जनाय पृणीतमुद्नो दिव्यस्य चारोः&rsquo; (ऋ० ७।६५।४)। <strong>प्रतिपृणीतं प्रतिदत्तम्।</strong></li>
</ul>
<h2 id="पल-1">प्लु</h2>
<ul>
<li>{प्रतिप्लु}</li>
<li>प्लु (प्लुङ् प्लुवनतरणयोः)।</li>
<li>&lsquo;प्रतिप्लवनमेवाथ…&rsquo; (रा० १।३।३३)। <strong>प्रतिप्लवनं (सागरस्य) पुनस्तरणम्।</strong></li>
</ul>
<h2 id="फल">फल्</h2>
<ul>
<li>{प्रतिफल्}</li>
<li>फल् (फल निष्पत्तौ)।</li>
</ul>
<h2 id="बनध">बन्ध्</h2>
<ul>
<li>{प्रतिबन्ध्}</li>
<li>बन्ध् (बन्ध बन्धने)।</li>
<li>&lsquo;वृक्षे नावं प्रतिबध्नीष्व&rsquo; (श० ब्रा० १।८।१।६)। <strong>बधानेत्यर्थः। प्रतिशब्दोर्थे विशेषं न करोति धात्वर्थानुवादी।</strong></li>
<li>&lsquo;प्रतिबध्नाति हि श्रेयः पूज्यपूजाव्यतिक्रमः&rsquo; (रघु० १।७९)। <strong>प्रतिबध्नाति रुणद्धि व्यवधत्ते।</strong></li>
<li>&lsquo;स हि बहुश्रुतो बहुदृष्टत्वादनेकविषये मन्त्रार्थे न क्वचित् प्रतिबध्यते&rsquo; (नि० १।१६।१० इत्यत्र दुर्गः)। <strong>न रुद्धप्रसरो भवतीत्यर्थः।</strong></li>
<li>&lsquo;वनाय पीतप्रतिबद्धवत्सां यशोधनो धेनुमृषेर्मुमोच&rsquo; (रघु० २।५)। <strong>प्रतिबद्धः पुनर्बद्धः, पूर्वं विसृष्टः पश्चाद् बद्धः।</strong></li>
<li>&lsquo;बहलानुरागकुरुविन्ददलप्रतिबद्धमध्यमिव दिग्वलयम्&rsquo; (शिशु० ९।८)। <strong>प्रतिबद्धमध्यम् प्रत्युप्तमध्यम्।</strong></li>
<li>&lsquo;प्रायः सर्वाः क्रियास्तस्मिन्प्रतिबद्धाः शरीरिणाम्&rsquo; (अष्टाङ्ग० सूत्र० १२।७)। <strong>तस्मिन्प्रतिबद्धास्तदायत्ताः, तन्निबन्धनाः, तन्मूलाः।</strong></li>
<li>&lsquo;नैतेषामित्संज्ञा प्रतिषिध्यतेऽपि तु तत्प्रतिबद्धं कार्यम्&rsquo; (पा० १।३।९ सूत्रे कैयटः)। <strong>उक्तोऽर्थः।</strong></li>
<li>&lsquo;स्वरितत्वप्रतिबद्धा हि शब्दानामनुवृत्तिः&rsquo; (पा० ७।१।३ सूत्रे न्यासः)।</li>
<li>&lsquo;तदन्तरज्ञानमात्रप्रतिबद्धा हि सम्पदः&rsquo; (तन्त्रा० १।१।३३)। <strong>प्रतिबद्धा निबद्धा आधृताः।</strong></li>
<li>&lsquo;न प्रतिबद्धं गमयति वक्ति न वा प्रश्नमेकमपि पृष्टः। निगदति न च शिष्येभ्यः कथं स शास्त्रविज्ज्ञेयः&rsquo; (व० बृ० सं० २।१)॥ <strong>प्रतिबद्धं पिहितं संवृतं गूढं जटिलम्।</strong></li>
<li>&lsquo;येन च प्रतिबद्धं तद् व्यापकम्&rsquo; (सां० कौ०)। प्रतिबद्धविनाभूतम्। <strong>मनोहतः प्रतिहतः प्रतिबद्धो हतश्च स इत्यमरः। प्रतिबद्धो मनोहतो भग्नाश इत्यनर्थान्तरम्। प्रयोगस्तु मृग्यः।</strong></li>
<li>&lsquo;स तपः प्रतिबन्धमन्युना&rsquo; (रघु० ८।८०)। <strong>प्रतिबन्धो विघ्नः प्रत्यूहोऽन्तरायः।</strong></li>
<li>&lsquo;सखे दृढप्रतिबन्धो भव&rsquo; (शा० २)। <strong>प्रतिबन्धो विरोधः।</strong></li>
<li>&lsquo;न ननाम प्रतिबन्धेन न चावस्कन्दकर्मणा&rsquo; (हरि० २।४२।४५)। <strong>प्रतिबन्धो रोधः परिवेष्टनम् परिक्षेपः।</strong></li>
<li>&lsquo;धनुः प्रतिबन्धं भक्षयितुमारब्धः&rsquo; (तन्त्र० २।३)। <strong>प्रतिबन्धो मौर्वी।</strong></li>
</ul>
<h2 id="बध">बाध्</h2>
<ul>
<li>{प्रतिबाध्}</li>
<li>बाध् (बाधृ लोडने, लोडनं प्रतिघातः)।</li>
<li>&lsquo;ततः स्म मागधं संख्ये प्रति बाधेम यद्वयम्&rsquo; (भा० सभा० १५।२४)। <strong>प्रतिबाधेम प्रतिबाधेमहि प्रतिहन्याम प्रतिप्रहरेम, हिंस्याम।</strong></li>
<li>&lsquo;तस्थौ च तत्रैव महाधनुष्मान्। शरैस्तदस्त्रं प्रतिबाधमानः&rsquo; (भा० भीष्म० ८५।२९)॥ <strong>प्रतिबाधमानः प्रतिघ्नन्, वारयन्।</strong></li>
<li>&lsquo;भविष्यन्ति वने यानि तपोविघ्नकराणि ते। रथेन प्रतिबाधिष्ये तानि सर्वाणि राघव&rsquo; (रा० २।५२।५०)॥ <strong>उक्तोऽर्थः। सुमन्त्रस्य रामं प्रत्युवितरियम्।</strong></li>
</ul>
<h2 id="बध-1">बुध्</h2>
<ul>
<li>{प्रतिबुध्}</li>
<li>बुध् (बुध अवगमने)।</li>
<li>&lsquo;प्रसुप्तः प्रतिबुध्यते&rsquo; (मनु० १।७४)। <strong>प्रतिबुध्यते जागर्ति निद्रां जहाति।</strong></li>
<li>&lsquo;प्रति त्वा दुहितर्दिव उषो जीरा अभुत्स्महि&rsquo; (ऋ० ७।८१।३)। <strong>प्रत्यभुत्स्महि पश्यामः, त्वयि दृशं प्रेरयामः, उपेता त्वमिति जानीमः।</strong></li>
<li>&lsquo;प्रति स्तोमैरभुत्स्महि&rsquo; (ऋ० ४।५२।४)। <strong>स्तोमैस्त्वा त्वां हे उषः प्रत्यभुत्स्महि।</strong></li>
<li>&lsquo;तदपोहितुमर्हसि प्रिये प्रतिबोधेन विषादमाशु मे&rsquo; (रघु० ८।५४)।</li>
<li>&lsquo;स्त्रीणामशिक्षितपटुत्वममानुषीषु संदृश्यते किमुत याः प्रतिबोधवत्यः&rsquo; (शा ५।२२)। <strong>प्रतिबोधो बुद्धिरभ्यूहः।</strong></li>
<li>&lsquo;संमोहः खलु विस्मयनीयो न प्रतिबोधः&rsquo; (शा० ६)। <strong>प्रतिबोधः स्मृतिः।</strong></li>
<li>&lsquo;प्रतिबुद्धापि किं करिष्यामि&rsquo; (शा० ४)। <strong>प्रतिबुद्धा जागरिता।</strong></li>
<li>&lsquo;अप्रतिबुद्धोपि चूतप्रसवोऽत्र बन्धनभङ्गसुरभिर्भवति&rsquo; (शा० ६)। <strong>अविकसितः, अविजृम्भितः, अनुन्मीलितः अविनिद्रितः।</strong></li>
</ul>
<h2 id="बर">ब्रू</h2>
<ul>
<li>{प्रतिब्रू}</li>
<li>ब्रू (ब्रूञ् व्यक्तायां वाचि)।</li>
<li>&lsquo;मनश्चिन्मे हृद आ प्रत्यवोचत्&rsquo; (ऋ० ८।१००।५)।</li>
<li>&lsquo;स एकया पृष्टो दशभिः प्रत्युवाच&rsquo; (ऐ० ब्रा० ७।१३)।</li>
<li>&lsquo;प्रातर्वः प्रतिवक्तास्मि&rsquo; (ऐ० ब्रा० ३।२२)। <strong>प्रतिवक्तास्मि पृष्टमाख्यास्यामि, प्रश्नं वक्ष्यामि, प्रतिवचनमुत्तरं दास्यामि।</strong></li>
<li>&lsquo;स यदि त्वा पृच्छेत् तिस्र इति प्रतिब्रूयात्&rsquo; (तै० ब्रा० ३।११।८।२)। <strong>उक्तोऽर्थः।</strong></li>
<li>&lsquo;प्रत्याह यश्चापि नियुज्यमानः&rsquo; (भा० उ० ३७।२६)। <strong>प्रत्याह प्रत्याचष्टे, निषेधवचनमाह।</strong></li>
<li>&lsquo;स यदि पितरं वा मातरं वा… किञ्चिद् भृशमिव प्रत्याह&rsquo; (छां० उ० ७।१५।२)। <strong>प्रतीपं वच आहेत्यर्थः।</strong></li>
<li>&lsquo;त्वयेदिन्द्र युजा वयं प्रति ब्रुवीमहि स्पृधः&rsquo; (ऋ० ८।९२।३२)। <strong>प्रतिब्रुवीमहि स्पृधः-अवस्कन्तॄनरातीन् पराणुदेमहीत्याह।</strong></li>
<li>&lsquo;त्वया युजात्वया सख्या समम्। त्वया प्रतिब्रुवे युजा&rsquo; (ऋ० ७।३१।६)।</li>
<li>&lsquo;त्वया ह स्विद्युजा वयं प्रति श्वसन्तं वृषभं ब्रुवीमहि&rsquo; (ऋ० ८।२१।११)। <strong>उक्तोऽर्थः।</strong></li>
<li>&lsquo;सजातैरिद्धोऽप्रतिब्रुवद्भिः&rsquo; (अथर्व० ३।८।३)। <strong>इद्धोऽग्निः। अप्रतिब्रुवद्भिरप्रतिकूलवादिभिः।</strong></li>
<li>&lsquo;एतेन योगः प्रत्युक्तः&rsquo; (ब्र० सू० २।१।३)। <strong>प्रत्युक्तः प्रत्याख्यातः प्रत्यादिष्टो निरस्तः।</strong></li>
</ul>
<h2 id="भज">भज्</h2>
<ul>
<li>{प्रतिभज्}</li>
<li>भज् (भज सेवायाम्)।</li>
<li>&lsquo;इदं रत्नं चोरितचरं राजानं प्रतिभजते पुरा।&rsquo; <strong>पुरा प्रतिभजते=अचिरेण प्रतिनिवर्त्स्यति प्रतियास्यति। यावत्पुरानिपातयोर्लट्।</strong></li>
</ul>
<h2 id="भ">भा</h2>
<ul>
<li>{प्रतिभा}</li>
<li>भा (भा दीप्तौ)।</li>
<li>&lsquo;प्रतिभान्त्यद्य वनानि केतकीनाम्&rsquo; (घट० १५)। <strong>प्रतिभान्ति भान्ति शोभन्ते। अस्थाने प्रतिः।</strong></li>
<li>&lsquo;स्त्रीरत्नसृष्टिरपरा प्रतिभाति सा मे&rsquo; (शा० २।१०)। <strong>प्रतिभाति प्रतीयते, आभासते।</strong></li>
<li>&lsquo;त्रितं कूपेऽवहितमेतत् सूक्तं प्रतिबभौ&rsquo; (नि० ४।६।१)। <strong>उक्तोऽर्थः।</strong></li>
<li>&lsquo;नोत्तरं प्रतिभाति मे।&rsquo; <strong>न स्फुरति, बुद्धिं नोपैति।</strong></li>
<li>&lsquo;सा भार्या प्रतिभाति मे&rsquo; (कथा)। <strong>प्रतिभाति ओपयिकी भाति।</strong></li>
<li>&lsquo;तमृते पाण्डवश्रेष्ठ वनं न प्रतिभाति मे&rsquo; (भा० वन० ८०।१२)। <strong>न प्रतिभाति न रोचते।</strong></li>
<li>&lsquo;कैकेयीसंश्रितं जल्पं नेदानीं प्रतिभाति माम्&rsquo; (रा० २।६०।१४)। <strong>न माम् प्रतिभाति न मे स्मृतिमुपारोहति, नाहं तं स्मरामि।</strong></li>
<li>&lsquo;अप्सराः प्रत्यभात्तस्य सा हि चित्ते न देवता&rsquo; (राज० ३।४१८)। <strong>प्रत्याभात्=आविरभूत्।</strong></li>
<li>&lsquo;अहो स्वामिनो धर्मशास्त्रं प्रति प्रतिभा&rsquo; (तन्त्रा० १।९)। <strong>प्रतिभा बोधः। नवनवोन्मेषशालिनी बुद्धिः प्रतिभा।</strong></li>
<li>&lsquo;प्रतिभामुपसर्गांश्चाप्युपसंगृह्य योगतः&rsquo; (भा० शां० २४०।२४)। <strong>प्रतिभा सकलशास्त्रार्थभानम्।</strong></li>
<li>&lsquo;संवत्सरं प्रतीक्षेताऽप्रतिभायाम्&rsquo; (गौ० ध० २।४।२८)। <strong>वक्तव्यं न प्रतिभातीति तदा।</strong></li>
<li>&lsquo;देव मम सन्धिविग्रहयानानि त्रीण्यपि न प्रति भान्ति&rsquo; (पञ्चत० ३।४३ इत्यतोऽनन्तरम्)। <strong>प्रतिभान्ति रोचन्ते।</strong></li>
</ul>
<h2 id="भद">भिद्</h2>
<ul>
<li>{प्रतिभिद्}</li>
<li>भिद् (भिदिर् विदारणे)।</li>
<li>&lsquo;स्वप्नकीर्तितविपक्षमङ्गनाः प्रत्यभैत्सुरवदन्त्य एव तम्&rsquo; (रघु० १९।२२)। <strong>प्रत्यभैत्सुः प्रतिचक्रुः, तिरश्चक्रुः।</strong></li>
<li>&lsquo;प्रतिभिद्य कान्तमपराधकृतम्&rsquo; (शिशु० ९।५८)। <strong>प्रतिभिद्य=अधिक्षिप्य=अपोद्य=गर्हित्वा=निन्दित्वा। निराकृत्येति वा।</strong></li>
<li>&lsquo;दूर्वाप्रवालैः प्रतिभिन्नशोभम्&rsquo; (कु० ७।७)। <strong>विशेषितशोभम्, उपचितशोभम् इत्यर्थः।</strong></li>
<li>&lsquo;चन्द्रेण प्रतिभिन्नमौलेः&rsquo; (कु० ७।३५)। <strong>सङ्गतमुकुटस्य। समर्थे प्रतिः।</strong></li>
</ul>
<h2 id="भ-1">भू</h2>
<ul>
<li>{प्रतिभू}</li>
<li>भू (भू सत्तायाम्)।</li>
<li>&lsquo;प्रति द्युमन्तं सुविताय भूषति&rsquo; (ऋ० १०।४०।१)। <strong>प्रतिभूषति लेटि सिपि रूपम्। (यान्तं) द्युमन्तं (रथं) प्रतिभूषति=समर्थयति।</strong></li>
<li>&lsquo;एषा विद्येतरे विद्ये प्रतिभविष्यति&rsquo; (श० ब्रा० ४।६।७।१६)। <strong>प्रतिभविष्यति तुल्या भविष्यति। प्रतिभवति तस्य ग्रहीतुः स्थाने भवतीति प्रतिभूरिति नारदस्मृतौ भवस्वामी।</strong></li>
<li>&lsquo;ग्रामेयान्ग्रामदोषांश्च ग्रामिकः प्रतिभावयेत्। तान्ब्रूयाद् दशपायासौ स तु विंशतिपाय वै&rsquo; (भा० शां० ८७।४)॥ <strong>प्रतिभावयेत् विभावयेत्, उपलभेत, जानीयात्।</strong></li>
<li>&lsquo;कुलिशं सर्वलोहानामम्भसां शैलसेतवः। अभेद्या प्रतिभाव्यन्ते…&rsquo; (राज० ६।२७३)। <strong>उक्तोऽर्थः।</strong></li>
<li>&lsquo;य उ हैवंविदं। स्वेषु प्रतिबुभूषति&rsquo; (श० ब्रा० १०।३।५।९)। <strong>प्रतिद्वन्द्वीभवितुमिच्छतीत्याह।</strong></li>
<li>&lsquo;न दुर्बलः प्रातिभाव्यं करोति&rsquo; (भा० उ० ३३।११०)। <strong>प्रतिभावः प्रतिकूलश्चित्ताभिप्रायः। स एव प्रातिभाव्यम्, विरोध इति क्लिष्टा कल्पना नीलकण्ठस्य। प्रतिभुवो भावः कर्म वा प्रातिभाव्यमिति व्युत्पत्तिस्तु प्रसिद्धेरादर्तव्या। न चार्थासङ्गतिश्शङ्कनीया। दुर्बलस्यासमर्थस्य कृशधनस्य प्रातिभाव्येऽयोगात्।</strong></li>
</ul>
<h2 id="भ-2">भृ</h2>
<ul>
<li>{प्रतिभृ}</li>
<li>भृ (भृञ् भरणे)।</li>
<li>&lsquo;प्रति धाना भरत तूयमस्मै&rsquo; (ऋ० ३।५२।८)। <strong>शीघ्रमस्मा इन्द्राय धानाः प्रतिभरत उपहरतेत्याह।</strong></li>
</ul>
<h2 id="मन">मन्</h2>
<ul>
<li>{प्रतिमन्}</li>
<li>मन् (मनु अवबोधने)।</li>
<li>&lsquo;तदु ह शौनकः कापेयः प्रतिमन्वानः प्रत्येयाय&rsquo; (छां० उ० ४।३।७)। <strong>तद् (ब्रह्मचारिणो वचः) प्रतिमन्वानो मनसा विमृशन्, प्रतिवक्तुं चिन्तयन्नित्यर्थः।</strong></li>
</ul>
<h2 id="म">मा</h2>
<ul>
<li>{प्रतिमा}</li>
<li>मा (माङ् माने)।</li>
<li>&lsquo;गायत्रेण प्रति मिमीतेऽर्कम्&rsquo; (ऋ० १।१६४।२४)। <strong>प्रतिमिमीतेऽनुकरोति।</strong></li>
<li>&lsquo;नराशंसः प्रति शूरो मिमानः&rsquo; (तै० ब्रा० २।६।८।१)। <strong>प्रतिमिमानः परिच्छिन्दन्।</strong></li>
<li>&lsquo;असौ वै लोकः प्रतिमैष ह्यन्तरिक्षलोके प्रतिमित इव&rsquo; (श० ब्रा० ८।३।३।५)। <strong>प्रतिमितः प्रतिबिम्बितः प्रतिफलितः।</strong></li>
<li>&lsquo;प्रतिमितरविदीपोद्भासिशुभ्रातपत्र०&rsquo; (राज० ५।४८३)। <strong>उक्तोऽर्थः।</strong></li>
<li>&lsquo;कासीत् प्रमा प्रतिमा किं निदानम्&rsquo; (ऋ० १०।१३०।३)। <strong>प्रतिमा प्रतिकृतिः।</strong></li>
<li>&lsquo;सहस्रस्य प्रतिमासि&rsquo; (वा० सं० १५।६५)।</li>
<li>&lsquo;यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्&rsquo; (काठक० ३४।१४)।</li>
<li>&lsquo;अतीव सर्वलोकेषु यशसाऽप्रतिमः सदा&rsquo; (हरि० १।२६।३)। <strong>अप्रतिमोऽनुपमः। चन्द्रप्रतिमः। चन्द्रोपमः। प्रतिमशब्द उत्तरपदस्थः स्वसदृशे वर्तते।</strong></li>
<li>&lsquo;वृष्णो वध्रिः प्रतिमानं बुभूषन्&rsquo; (ऋ० १।३२।७)। <strong>प्रतिमानं तुल्यबलः सपत्नः, अभ्यमित्रीयः।</strong></li>
<li>&lsquo;आससाद रणे भोजं प्रतिमानं धनुष्मताम्&rsquo; (भा० द्रोण० ११६।३१)।</li>
<li>&lsquo;सोऽर्जुनेन हतः कर्णः प्रतिमानं धनुष्मताम्&rsquo; (भा० कर्ण० ८।१८)। <strong>प्रतिमानं ध्वजभूतः।</strong></li>
<li>&lsquo;प्रतिमानेषु कुम्भेषु दन्तवेष्टेषु चापरे&rsquo; (भा० कर्ण० २८।३१)। <strong>प्रतिमानं गजकुम्भान्तरालम्। अधः कुम्भस्य वाहित्थं प्रतिमानमधोऽस्य यदित्यमरः।</strong></li>
</ul>
<h2 id="मन-1">मान्</h2>
<ul>
<li>{प्रतिमान्}</li>
<li>मान् (मान पूजायाम्)।</li>
<li>&lsquo;स्विष्ट्याऽभितुष्टानि हि दैवतानि भूतानि वृष्ट्या प्रतिमानयन्ति&rsquo; (अवदा० यज्ञजा० ८)। <strong>प्रतिमानयन्ति प्रतिपूजयन्ति।</strong></li>
</ul>
<h2 id="मव">मीव्</h2>
<ul>
<li>{प्रतिमीव्}</li>
<li>मीव् (मीव स्थौल्ये)।</li>
<li>&lsquo;पश्चाद्वातं प्रति मीवति&rsquo; (तै० सं० २।४।९।१)। <strong>प्रतिमीवति क्षीणं करोति, क्रशयति। उपसर्गकृतो धात्वर्थबाधः।</strong></li>
</ul>
<h2 id="मच">मुच्</h2>
<ul>
<li>{प्रतिमुच्}</li>
<li>मुच् (मुच्लृ मोक्षणे)।</li>
<li>&lsquo;अप्रजस्तामस्वगतामवर्तिम्। उग्र ईशानः प्रति मुञ्च तस्मिन्&rsquo; (अथर्व० ९।२।३)॥ <strong>प्रतिमुञ्च=मुञ्च। प्रतिशब्दो धात्वर्थानुवादी।</strong></li>
<li>&lsquo;प्रतिमुञ्चन्ति वत्सान्&rsquo; (श० ब्रा० ११।१।४।१)। <strong>मुञ्चन्ति विसृजन्तीत्यर्थः। प्रतिरपार्थकः।</strong></li>
<li>&lsquo;ये त्वां प्रोत्साहयन्त्येते नैते कृत्याय कर्हिचित्। वैरं परेषां ग्रीवायां प्रतिमोक्ष्यन्ति संयुगे&rsquo; (भा० उ० १२५।१३)॥ <strong>उक्तोऽर्थः।</strong></li>
<li>&lsquo;परेषामस्मदादीनाम्। तत्स्वीकृत्यानुगृह्णातु देवस्तां प्रतिमुच्य वा&rsquo; (कथा० ९१।१२)।</li>
<li>&lsquo;अद्य ते पुरुषव्याघ्र प्रतिमोक्ष्ये ऋणं तव&rsquo; (भा० भीष्म० १०९।२९)। <strong>प्रतिमोक्ष्ये मोक्ष्ये विगणयिष्यामि विनेष्ये शोधयिष्यामि।</strong></li>
<li>&lsquo;प्रजा रक्षन् परं शक्त्या किल्बिषात्प्रतिमुच्यते&rsquo; (मनु० १०।११८)। <strong>पापाद्धीयत इत्यर्थः।</strong></li>
<li>&lsquo;विश्वा रूपाणि प्रति मुञ्चते कविः&rsquo; (ऋ० ५।८१।२, वा० सं० १२।२)। <strong>प्रतिमुञ्चते बध्नाति आत्मनि धारयतीति सायणः। प्रतिमुञ्चते प्रतिबध्नाति द्रव्येष्वपहत्य शार्वरं तमः प्रकाशयतीति तूवटः। अस्थाने प्रतिशब्दस्य प्रयोग उवटेन। प्रतिमुञ्चतेर्बन्धनमर्थमुदीर्य प्रकाशनेऽर्थे तात्पर्यवचनं दुर्वचम्।</strong></li>
<li>&lsquo;पिशङ्गं द्रापिं प्रति मुञ्चते कविः&rsquo; (ऋ० ४।५३।२)। <strong>पिङ्गं वासः परिधत्त इत्यर्थः।</strong></li>
<li>&lsquo;ब्रह्मज्यस्य प्रति मुञ्च पाशान्&rsquo; (अथर्व० १३।३।१)। <strong>प्रतिमुञ्च बधान, सिनीहि।</strong></li>
<li>&lsquo;वरुणो वरुणपाशैः प्रत्यमुञ्चत्&rsquo; (शां० ब्रा० ५।६)। <strong>उक्तोऽर्थः।</strong></li>
<li>&lsquo;ये रूपाणि प्रतिमुञ्चमाना असुराः सन्तः स्वधया चरन्ति&rsquo; (वा० सं० २।३०)। <strong>पितृरूपाणि बध्नन्त आत्मनि दधत आतिष्ठन्तीत्यर्थः।</strong></li>
<li>&lsquo;त्रिंशत् स्वसार उपयन्ति निष्कृतं समानं केतुं प्रतिमुञ्चमानाः&rsquo; (तै० सं० ४।३।११।३)। <strong>उक्तोऽर्थः।</strong></li>
<li>&lsquo;ज्योतिष्मती प्रति मुञ्चते नभो रात्री देवी&rsquo; (तै० सं० ४।३।११।३)।</li>
<li>&lsquo;छायासु प्रतिमुक्तशष्पकवलं निद्रायते गोकूलम्&rsquo; (मृच्छ० ८।११)। <strong>प्रतिमुक्तो मुक्तस्त्यक्तः।</strong></li>
<li>&lsquo;गृहीतप्रतिमुक्तस्य… महेन्द्रनाथस्य&rsquo; (रघु० ४।४३)। <strong>प्रतिमुक्तोऽपरतन्त्रीकृतः। आमुक्तः प्रतिमुक्तश्च पिनद्धश्चापिनद्धवदित्यमरः।</strong></li>
<li>&lsquo;भ्रूणहत्याया एवैषा रूपं प्रतिमुच्यास्ते&rsquo; (व० ध० सू० ५।८)। <strong>प्रतिमुच्य परिगृह्य, आस्थाय।</strong></li>
<li>&lsquo;तमेकदा मणिं कण्ठे प्रतिमुच्य महाप्रभम्&rsquo; (भा० पु० १०।५६।१३)। <strong>प्रतिमुच्य बद्ध्वा, आसज्य।</strong></li>
<li>&lsquo;अमुं तुरङ्गं प्रतिमोक्तुमर्हसि&rsquo; (रघु० ३।४६)। <strong>प्रतिमोक्तुं मोक्तुं विस्रष्टुम्।</strong></li>
<li>&lsquo;रक्षोबधान्तो न च मे प्रयासो व्यर्थः स वैरप्रतिमोचनाय&rsquo; (रघु० १४।४१)। <strong>वैरप्रतिमोचनं वैरनियतिनम्।</strong></li>
</ul>
<h2 id="मद">मुद्</h2>
<ul>
<li>{प्रतिमुद्}</li>
<li>मुद् (मुद हर्षे)।</li>
<li>&lsquo;ओषधयः प्रतिमोदध्वमग्निमेतम्&rsquo; (वा० सं० ११।४७)। <strong>प्रत्युत्थानादिभिः प्रतिहर्षयताग्निम् इत्याह।</strong></li>
</ul>
<h2 id="मह">मुह्</h2>
<ul>
<li>{प्रतिमुह्}</li>
<li>मुह् (मुह वैचित्ये)।</li>
<li>&lsquo;परनेयोऽग्रणीर्यस्य स मार्गान्प्रतिमुह्यति&rsquo; (भा० सभा० ५५।४)। <strong>मार्गेष्वाश्रयणीयेषु विमुह्यतीत्यर्थः। प्रतिः कर्मप्रवचनीयो वा स्यात्।</strong></li>
</ul>
<h2 id="मज">मृज्</h2>
<ul>
<li>{प्रतिमृज्}</li>
<li>मृज् (मृजू शुद्धौ)।</li>
<li>&lsquo;विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते…न प्रतिमार्ष्टि&rsquo; (आप० श्रौ० २।३।८।५)। <strong>प्रतिमार्ष्टि अग्रादारभ्य स्पृशति।</strong></li>
</ul>
<h2 id="मश">मृश्</h2>
<ul>
<li>{प्रतिमृश्}</li>
<li>मृश् (मृश आमर्शने, आमर्शनं स्पर्शः)।</li>
<li>&lsquo;यस्ते गर्भं प्रतिमृशात्&rsquo; (अथर्व० ८।६।१८)। <strong>प्रतिमृशात् पीडयेत् (यथा जीवो न जायेत)।</strong></li>
</ul>
<h2 id="मकष">मोक्ष्</h2>
<ul>
<li>{प्रतिमोक्ष्}</li>
<li>मोक्ष् (मोक्ष उत्सर्गे मुच्लृ मोक्षणे, जसि मोक्षणे इत्यत्र ज्ञापितः)।</li>
<li>&lsquo;न्यायतश्च करादानं स्वयं च प्रतिमोक्षणम्&rsquo; (का० नी० सा० १४।५४)।</li>
</ul>
<h2 id="यज">यज्</h2>
<ul>
<li>{प्रतियज्}</li>
<li>यज् (यज देवपूजासंगतिकरणदानेषु)।</li>
<li>&lsquo;आज्येनेतरे प्रतियजन्त आसते&rsquo; (श० ब्रा० ४।६।८।१९)। <strong>प्रतियजन्तः केनाप्युद्देशेन यजन्तः।</strong></li>
<li>&lsquo;अत्र वा दिशः प्रतियजेत्&rsquo; (आप० श्रौ० ७।८।२५।१४)। <strong>प्रतिदिशं यागं कुर्यादित्यर्थः।</strong></li>
</ul>
<h2 id="यत">यत्</h2>
<ul>
<li>{प्रतियत्}</li>
<li>यत् (यती प्रयत्ने, यत निकारोपस्कारयोः)।</li>
<li>&lsquo;त्वमिमानि रक्षांसि प्रतियतस्व&rsquo; (श० ब्रा० ९।२।३।३) <strong>प्रतियतस्व रुन्द्धि, प्रतिकुरु, प्रतिविधेहि।</strong></li>
<li>&lsquo;कृञः प्रतियत्ने&rsquo; (पा० २।३।५३)।</li>
<li>&lsquo;उपात् प्रतियत्नवैकृतवाक्याध्याहारेषु च&rsquo; (पा० ६।१।१३६)। <strong>सतो गुणान्तराधानमाधिक्याय, वृद्धस्य वा तादवस्थ्याय समीहा प्रतियत्नः।</strong></li>
<li>&lsquo;सुगन्धितामप्रतियत्नपूर्वां बिभ्रन्ति यत्र प्रमदाय पुंसाम्&rsquo; (शिशु० ३।५४)। <strong>प्रतियत्नस्तु संस्कार इति वैजयन्तीति मल्लिः।</strong></li>
<li>&lsquo;कृत्वा हि सुमहत्कर्म हत्वा भीष्ममुखान्कुरून्। जयः प्राप्तो यशः प्राग्र्यं वैरं च प्रतियातितम्&rsquo; (भा० शल्य० ५८।११)॥ <strong>प्रतियातितं निर्यातितं शोधितम्।</strong></li>
<li>&lsquo;भ्रातॄंस्तान् विपिने त्यक्त्वा वैरमप्रतियात्य च&rsquo; (भा० वन० ३७।५५)। <strong>अप्रतियात्य अनिर्यात्य।</strong></li>
<li>&lsquo;अनिर्विदा या विदधे विधात्रा पृथ्वी पृथिव्याः प्रतियातनेव&rsquo; (शिशु० ३।३४)। <strong>प्रतियातना प्रतिकृतिः। तथा चामरः पठति&ndash;प्रतियातना प्रतिच्छाया प्रतिकृतिरिति।</strong></li>
</ul>
<h2 id="यम">यम्</h2>
<ul>
<li>{प्रतियम्}</li>
<li>यम् (यम उपरमे)।</li>
<li>&lsquo;यया शूर प्रत्यस्मभ्यं यंसि त्मनमूर्जं न विश्वध क्षरध्यै&rsquo; (ऋ० १।६३।८)। <strong>प्रतियंसि प्रतियच्छसि, प्रयच्छसि।</strong></li>
</ul>
<h2 id="य">या</h2>
<ul>
<li>{प्रतिया}</li>
<li>या (या प्रापणे, प्रापणमिह गतिः)।</li>
<li>&lsquo;उभा यातं प्रति हव्यानि वीतये।&rsquo; (ऋ० ८।९०।७)। <strong>प्रतियातम् इतोऽभिमुखमेतम्।</strong></li>
<li>&lsquo;भानावस्तं प्रतियाते महीध्रम्&rsquo; (भा० ५।७२१६)। <strong>अस्ताचलमुपेते सति।</strong></li>
<li>&lsquo;वेगेनापततस्तांस्तु प्रभिन्नानिव वारणान्। पाण्डुपुत्रौ महेष्वासौ प्रतियातावरिन्दमौ&rsquo; (भा० आदि० १८९।१४)॥ <strong>प्रतियानमिह युयुत्सयाऽभिमुखं गमनम्।</strong></li>
<li>&lsquo;गयं नृपः कः प्रतियाति कर्मभिः&rsquo; (भा० पु० ५।१५।९)। <strong>को नृपो गयेन राज्ञा साम्यमुपैतुमर्हतीत्याह भागवतकारः।</strong></li>
<li>&lsquo;प्रतियानं साम्यप्राप्तिरिति तस्यैककस्योत्प्रेक्षा। या माऽभजन् दुर्जरगेहशृङ्खलाः संवृश्च्य तद्वः प्रतियातु साधुना&rsquo; (भा० पु० १०।३२।२२)। <strong>तच्छब्दस्तृतीये चरणे पठितं स्वसाधुकृत्यमित्येतत् प्रत्यवमृशति। ततः साधु कर्म युष्माकं साधुत्वेनैव शक्यं निर्यातयितुं न मत्कृतेन यत्नेनेति कवेराशयः कथंचिदुन्नेयो भवति।</strong></li>
</ul>
<h2 id="यच">याच्</h2>
<ul>
<li>{प्रतियाच्}</li>
<li>याच् (टुयाचृ याच्ञायाम्)।</li>
<li>&lsquo;गोभिस्तु भक्षितं सस्यं यो नरः प्रतियाचते&rsquo; (याज्ञ० २।१६१ मिताक्षरायामुद्धृतं नारदवचनम्)। <strong>यावन्मे सस्यं तव गोभिर्भक्षितं तावन्मे प्रतिदीयतामित्यभियुक्त इत्यर्थः।</strong></li>
</ul>
<h2 id="य-1">यु</h2>
<ul>
<li>{प्रतियु}</li>
<li>यु (यु मिश्रणामिश्रणयोः)।</li>
<li>&lsquo;प्राणानेवास्य प्रतीचः प्रति यौति&rsquo; (तै० सं० ३।४।८।५)। <strong>प्रतियौति नियच्छति प्रतिरुणद्धि। प्रातिकूल्येन प्रवर्तयतीति तु भट्टभास्करः।</strong></li>
<li>&lsquo;विष्णोः स्तूपोऽसीति कर्षन्निवाहवनीयं प्रति प्रस्तरमपादत्ते नोद्यौति न प्रयौति न प्रतियौति&rsquo; (आप० श्रौ० २।३।८।५)। <strong>न प्रतियौति न पश्चात्सारयतीति धर्तस्वामिभाष्यम्। न प्रतिचीनं हरतीति रुद्रदत्तः। सोऽयं शब्दभेदो नार्थभेदः।</strong></li>
<li>&lsquo;प्रतियुतो वरुणस्य पाशः&rsquo; (तै० सं० १।४।४५।३)। <strong>प्रतियुतः प्रत्येकं पृथक् कृत इति भट्टभास्करः। तै० ब्रा० २।६।६।४ इत्यत्रापौदं श्रूयते। तत्र प्रतियुतस्त्यत इति सायणः।</strong></li>
</ul>
<h2 id="यज-1">युज्</h2>
<ul>
<li>{प्रतियुज्}</li>
<li>युज् (युजिर् योगे)।</li>
<li>&lsquo;परि ष्वजध्वं दश कक्ष्याभिरुभे धुरौ प्रति वह्निं युनक्त (ऋ० १०।१०१।१०)। <strong>प्रतियुनक्त=प्रतियुङ्क्त बध्नीत।</strong></li>
<li>&lsquo;ये मदर्थे हताः शूरास्तेषां कृतमनुस्मरन्। ऋणं तत्प्रतियुञ्जानो न राज्ये मन आदधे&rsquo; (भा० शल्य० ५।४४)॥ <strong>ऋणनिर्यातनं चिन्तयन्नित्यर्थः। ऋणस्य दाता प्रयोक्तोच्यते। ऋणदानं च प्रयोगः। तस्य प्रत्यर्पणं प्रतियोगः।</strong></li>
<li>&lsquo;दहत्यशेषं प्रतियोगिगर्वम्&rsquo; (विक्रम० १।११७)। <strong>प्रतियोगी परिपन्थी, शत्रुः। रागप्रतियोगी विरागः। विरोधीत्यर्थः। प्रतियोगिन दृष्ट्वा प्रतियोगी निवर्तते। प्रतियोगिनं सत्प्रतिपक्षम्। तन्मात्रप्रतियोगिकम्। विद्यमानवस्तुमात्रनिरूपितम् इत्यर्थः। यस्याभावः स प्रतियोगी।</strong></li>
</ul>
<h2 id="यध">युध्</h2>
<ul>
<li>{प्रतियुध्}</li>
<li>युध् (युध सम्प्रहारे)।</li>
<li>&lsquo;तांश्च स प्रतियुध्यन्वै युद्धे राजा प्रवासितः&rsquo; (रा० १।७०।२९)। <strong>प्रतियुध्यन् प्रतिपक्षतया युध्यन् (युध्यमानः) इति तिलकः। प्रतिशब्दस्य सार्थकतामन्विष्यन्नेवमाह तिलककारः। अहं तु मन्ये प्रतिरुपसर्गः केवलं सकर्मकतामापादयति धातोरर्थे तु नान्तरं करोति। तथा चोदाहृतिभिर्वक्ष्यमाणाभिर्व्यक्तं भविष्यति।</strong></li>
<li>&lsquo;विप्ररूपं विधायेदं मन्ये मां प्रतियुध्यसे&rsquo; (भा० आदि० १९०।२८)।</li>
<li>&lsquo;प्रतियोद्धुं न शक्यो हि मानुषैरिह संयुगे&rsquo; (भा० अनु० १४८।३१)।</li>
<li>&lsquo;कथं भीष्ममहं संख्ये द्रोणं च मधुसूदन। इषुभिः प्रतियोत्स्यामि&rsquo; (गीता २।४)। <strong>केवलो युधिरकर्मकः। आह च वृत्तिकारः&ndash; युधिरकर्मकः, अन्तर्भावितण्यर्थः सकर्मको भवति। (पा० ३।२।९५ सूत्रे)। प्रतिपक्षभावस्त्वन्तरेणापि प्रतिशब्दं गम्यत एव।</strong></li>
<li>&lsquo;…धृष्टकेतुं च चेदिपम्। मांसशोणितभृन्मर्त्यः प्रतियुध्येत को युधि&rsquo; (भा० उ० ८०।१३)॥ <strong>प्रतियुध्येत (तेन) सङ्ग्रामयेत। सोपसर्गको युधिः सकर्मकः।</strong></li>
</ul>
<h2 id="रकष">रक्ष्</h2>
<ul>
<li>{प्रतिरक्ष्}</li>
<li>रक्ष् (रक्ष पालने)।</li>
<li>&lsquo;विश्वा आशाः प्रति रक्षन्त्वेते&rsquo; (अथर्व० १०।८।३६)।</li>
<li>&lsquo;अग्नेरनीकमप आविवेशापांनपात् प्रतिरक्षन्नसुर्यम्&rsquo; (वा० सं० ८।२४)। <strong>असूर्यमसुरस्य मायादिकं प्रतिरक्षन् निवर्तयन्। आत्मानं रक्षन्निति तु शब्दार्थः।</strong></li>
</ul>
<h2 id="रञज">रञ्ज्</h2>
<ul>
<li>{प्रतिरञ्ज्}</li>
<li>रञ्ज् (रञ्ज रागे)।</li>
<li>&lsquo;व्यवहारेष्वसाध्यानां लोके वा प्रतिरज्यताम्&rsquo; (प्रतिज्ञा० ३।३)।</li>
</ul>
<h2 id="रभ">रभ्</h2>
<ul>
<li>{प्रतिरभ्}</li>
<li>रभ् (रभ राभस्ये)।</li>
<li>&lsquo;सर्वेणापररात्रेण विरम्य प्रत्यारम्भो न विद्यते&rsquo; (कौ० सू० १४१।४१)। <strong>प्रत्यारम्भः पुनरारम्भः।</strong></li>
<li>&lsquo;नह प्रत्यारम्भे&rsquo; (पा० ८।१।३१)। <strong>चोदितस्यावधीरणे उपालिप्सया प्रतिषेधयुक्तः प्रत्यारम्भः क्रियते&ndash;नह भोक्ष्यसे इति वृत्तिः। निषेधयुक्त आरम्भः प्रत्यारम्भ इति सिद्धान्तकौमुद्यां दीक्षितः।</strong></li>
</ul>
<h2 id="रम">रम्</h2>
<ul>
<li>{प्रतिरम्}</li>
<li>रम् (रमु क्रीडायाम्)।</li>
<li>&lsquo;रामो हि सर्वलोकस्य हिते प्रतिरतः सदा&rsquo; (रा० ६।१०४।३७)। <strong>प्रतिरतो निरतः, सहर्षं प्रवृत्तः।</strong></li>
</ul>
<h2 id="रस">रस्</h2>
<ul>
<li>{प्रतिरस्}</li>
<li>रस् (रस शब्दे)।</li>
<li>&lsquo;केनास्मत्सिंहनादप्रतिरसितसखो दुन्दुभिर्वादितोऽयम्&rsquo; (वेणी० १।२२)। <strong>प्रतिरसितं प्रतिश्रुत् प्रतिशब्दः प्रतिध्वनिः।</strong></li>
</ul>
<h2 id="रज">राज्</h2>
<ul>
<li>{प्रतिराज्}</li>
<li>राज् (राजृ दीप्तौ)।</li>
<li>&lsquo;अनूपोपवनैः कान्तैः कान्ता (कान्त्या) जनमनोहरा। सतारका द्यौरिव सा द्वारका प्रत्यराजत&rsquo; (हरि० २।५८।५२)॥ <strong>प्रत्यराजत अशोभताऽऽत्मना।</strong></li>
</ul>
<h2 id="रध">राध्</h2>
<ul>
<li>{प्रतिराध्}</li>
<li>राध् (राध साध संसिद्धौ)।</li>
<li>&lsquo;प्रतिरित्सामि जिहिंसिषामि।&rsquo; (पा० ७।४।५४) <strong>इत्यत्र सनि राधो हिंसायामच इस् वक्तव्य इति वार्तिकम्। प्रतिशब्दो हिंसार्थस्य द्योतकः।</strong></li>
<li>&lsquo;तस्य ह प्रतिराद्धस्य त्रेधा साधुकृत्या विनश्यति&rsquo; (जै० ब्रा० १।४६)। <strong>प्रतिराद्धो हिंसितः क्षतः।</strong></li>
<li>&lsquo;राधो हिंसायाम्&rsquo; (६।४।१२३) <strong>इत्यत्र राधेर्हिंसार्थः स्वीकृतः।</strong></li>
<li>&lsquo;द्रव्यापचये त्र्यवरं प्रतिराद्धः&rsquo; (गौ० ध० ३।४।८)। <strong>प्रतिराद्वोऽभियुक्तः।</strong></li>
<li>&lsquo;प्रतिराधेन वै देवा असुरान् प्रतिराध्य&rsquo; (ऐ० ब्रा० ६।३३) <strong>प्रतिराध्य प्रतिकूलमाचर्य, अभिभूय।</strong></li>
</ul>
<h2 id="र">रु</h2>
<ul>
<li>{प्रतिरु}</li>
<li>रु (रु शब्दे)।</li>
<li>&lsquo;एकरुते न शुभं यदि वा स्यादेकरुते प्रतिरौति चिरेण&rsquo; (व० बृ० सं० ८८।३७)। <strong>प्रतिरौति प्रतिरवं करोति।</strong></li>
<li>&lsquo;अन्यप्रतिरुता याम्या सोद्बन्धमृतशंसिनी&rsquo; (व० बृ० सं० ९०।७)। <strong>अन्यया शिवया कृतं रवमनुकृत्य कृतरवा।</strong></li>
</ul>
<h2 id="रध-1">रुध्</h2>
<ul>
<li>{प्रतिरुध्}</li>
<li>रुध् (रुधिर् आवरणे)।</li>
<li>&lsquo;यज्ञश्चेत्प्रतिरुद्ध… स्यादेकेनाङ्गेन यज्वनः&rsquo; (मनु० ११।११)। <strong>प्रतिरुद्धोऽसम्पन्नोऽसम्पूर्णः।</strong></li>
<li>&lsquo;…भ्रातरं पूर्वजं हि यः। अश्मभिः प्रत्यरौत्सीत्…बिले&rsquo; (रा० ४।५५।३)॥ <strong>प्रत्यरौत्सीत्=अप्यघात्।</strong></li>
</ul>
<h2 id="रह">रुह्</h2>
<ul>
<li>{प्रतिरुह्}</li>
<li>रुह् (रुह बीजजन्मनि)।</li>
<li>&lsquo;छिन्नस्य यदि वृक्षस्य न मूलं प्रतिरोहति&rsquo; (भा० शां० ६८९६)।</li>
<li>&lsquo;उत्खातप्रतिरोपिताः&rsquo; (कलमाः) (रघु० ४।३७)। <strong>प्रतिरोपिताः पुना रोपिता रोहिताः।</strong></li>
</ul>
<h2 id="लभ">लभ्</h2>
<ul>
<li>{प्रतिलभ्}</li>
<li>लभ् (डुलभष् प्राप्तौ)।</li>
<li>&lsquo;इन्द्रात् प्रवृत्तिम्&rsquo; (रा० ३।६३।२९)। <strong>प्रतिलभ्य=उपलभ्य, ज्ञात्वा।</strong></li>
<li>&lsquo;प्रतिलभ्य च धर्मात्मा शिष्यं धर्मपरायणम्। वरेण छन्दयामास&rsquo; (भा० अनु० ४१।३४)। <strong>प्रतिलभ्य अनुभूय, अवेत्य, विज्ञाय।</strong></li>
<li>&lsquo;पितरि च सुरपुरमुपगते स्वं राज्यं प्रतिलेभे&rsquo; (अवदा० सुत० जा०)। <strong>प्रतिलेभे=पुनर्लेभे।</strong></li>
</ul>
<h2 id="लख">लिख्</h2>
<ul>
<li>{प्रतिलिख्}</li>
<li>लिख् (लिख अक्षरविन्यासे)।</li>
<li>&lsquo;इदमिदानीमनेन प्रतिलिखितम्&rsquo; (माल० १)। <strong>प्रत्युत्तरं लिखितम्।</strong></li>
</ul>
<h2 id="ल">ली</h2>
<ul>
<li>{प्रतिली}</li>
<li>ली (लीङ् श्लेषणे)।</li>
<li>&lsquo;प्रतिलीनस्तदहरासीत्&rsquo; (शां० गृ० ३।१।१२)।</li>
</ul>
<h2 id="वच">वच्</h2>
<ul>
<li>{प्रतिवच्}</li>
<li>वच् (वच व्यक्तायां वाचि)।</li>
<li>&lsquo;स तथेत्युक्त्वा प्रत्युक्तः पुनराजगाम&rsquo; (ऐ० ब्रा० ६।३४)। <strong>प्रत्युक्त आगच्छेतीरित इति षड्गुरुशिष्यः। उक्त प्रतिवचनं प्राप्त इति सायणः।</strong></li>
<li>&lsquo;न चास्मि प्रतिवक्तव्यः सीतां प्रति कथं चन&rsquo; (रा० ७।४५।१९)। <strong>प्रतिवक्तव्यो निषेद्धव्यः।</strong></li>
</ul>
<h2 id="वद">वद्</h2>
<ul>
<li>{प्रतिवद्}</li>
<li>वद् (वद व्यक्तायां वाचि)।</li>
<li>&lsquo;राज्ञा च प्रत्यवादि सः&rsquo; (कुम्भकर्णः) (भट्टि० १५।९)। <strong>प्रत्यवादि प्रतिवचनमुक्तः।</strong></li>
<li>&lsquo;स चापि तत् प्रत्यवदद्यथोक्तम्&rsquo; (कठोप० १।१५)। <strong>कथितमनुकथितवान्, अन्ववदत्, प्रत्युवचारयत्।</strong></li>
<li>&lsquo;किंचित् किंचित्प्रतिवदंस्तूष्णीमासं मुहुर्मुहुः&rsquo; (भा० उ० १३६।१४)। <strong>विरोधिवचनं ब्रुवन् इत्यर्थः।</strong></li>
<li>&lsquo;इति प्रत्युदिता याम्या दूताः&rsquo; (भा० पु० ६।२।२१)। <strong>प्रत्युदिताः प्रतिसन्दिष्टाः।</strong></li>
<li>&lsquo;अप्रतिवादिनी हास्य गृहेषु पत्नी भवति&rsquo; (ऐ० ब्रा० ३।२४)। <strong>अप्रतिवादिनी=अप्रतिकूलवादिनी।</strong></li>
</ul>
<h2 id="वप">वप्</h2>
<ul>
<li>{प्रतिवप्}</li>
<li>वप् (डुवप बीजसन्ताने)।</li>
<li>&lsquo;तान्येव तेन प्रत्युप्यन्ते&rsquo; (तै० ब्रा० १।२।६।५)। <strong>स्थाप्यन्त इत्यर्थः।</strong></li>
<li>&lsquo;…मौलिमन्तर्गतस्रजम्। प्रत्यूपुः पद्मरागेण प्रभामण्डलशोभिना&rsquo; (रघु० १७।२३)। <strong>प्रत्यूपुः कृतप्रतिवापं चक्रुः। पद्मरागखचितं व्यदधुः।</strong></li>
<li>&lsquo;भस्मना शुनः पदं प्रतिवपेत्&rsquo; (आश्व० श्रौ० ३।१०।१४)। <strong>प्रतिवपेत् अवकिरेत् आकिरेत्, आच्छादयेत्।</strong></li>
<li>&lsquo;मुकुटप्रत्युप्तमुक्ताकण…बृहद्बाहुः&rsquo; (राज० ३।५२९)। <strong>मुकुटे प्रत्युप्ता लग्ना मुक्ताकणाः।</strong></li>
<li>&lsquo;दुर्जारभर्तुरङ्गेषु प्रत्युप्तामिव वल्लभाम्&rsquo; (अपश्यत्) (राज० ३।५०७)। <strong>प्रत्युप्ताम् दृढमासक्तां सुष्ठु श्लिष्टाम्।</strong></li>
<li>&lsquo;प्रत्युप्तस्येव दयिते तृष्णादीर्घस्य चक्षुषः&rsquo; (उत्तर० ३।४६)। <strong>प्रत्युप्तं खचितं बलवद् बद्धम्।</strong></li>
<li>&lsquo;यथा तिरश्चीनमलातशल्यं प्रत्युप्तमन्तः&rsquo; (उत्तर० ३।३५)। <strong>अन्तः प्रत्युप्तमन्तर्निखातम्। प्रतीवापः क्वथिते क्षीरादौ तक्रादेर्विक्षेपः, आतञ्चनम्।</strong></li>
</ul>
<h2 id="वस">वस्</h2>
<ul>
<li>{प्रतिवस्}</li>
<li>वस् (वस निवासे)।</li>
<li>&lsquo;समुद्रकुक्षिमाश्रित्य प्रतिवसन्त्युत&rsquo; (भा० वन० १२०।६३)। <strong>आवसथं कृत्वा तिष्ठन्ति।</strong></li>
<li>&lsquo;देवानामुपरिष्टाच्च गावः प्रतिवसन्ति वै&rsquo; (भा० अनु० ८१।४)।</li>
</ul>
<h2 id="वस-1">वस्</h2>
<ul>
<li>{प्रतिवस्}</li>
<li>वस् (वस आच्छादने)।</li>
<li>&lsquo;यस्त्वां राजन्मया सार्धमजिनैः प्रतिवासितम्&rsquo; (भा० वन० २७।४)। <strong>प्रतिवासितं संवीतम्।</strong></li>
<li>&lsquo;यन्नः प्रव्राजयेः सौम्य अजिनैः प्रतिवासितान्&rsquo; (भा० उ० ३१।१५)। <strong>प्रतिशब्दो धात्वर्थानुवादी।</strong></li>
</ul>
<h2 id="वह">वह्</h2>
<ul>
<li>{प्रतिवह्}</li>
<li>वह् (वह प्रापणे)।</li>
<li>&lsquo;इमाः सर्वाः प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः&rsquo; (छां० उ० ८।३।२)। <strong>प्रत्यूढा विपरीतं नीताः।</strong></li>
<li>&lsquo;प्रत्यूढं जन्यंभयम्&rsquo; (भा० श्रौ० ६।१०।१२)। <strong>प्रत्यूढमपनीतम्।</strong></li>
<li>&lsquo;तं यजमानस्य दक्षिण ऊरौ प्रत्युह्य&rsquo; (श० ब्रा० ३।३।३।१०)।</li>
</ul>
<h2 id="वद-1">विद्</h2>
<ul>
<li>{प्रतिविद्}</li>
<li>विद् (विद ज्ञाने)।</li>
<li>&lsquo;प्रति त्वा पर्वतिर्वेत्तु&rsquo; (तै० सं० १।१।६।१)। <strong>प्रतिवेत्तु अनुजानातु मातेव दुहितरमुत्सङ्गस्थाम् इति भट्टभास्करः।</strong></li>
<li>&lsquo;प्रति त्वादितिर्वेत्तु&rsquo; (वा० सं० १।१४)। <strong>प्रतिवेत्तु प्रतिगृह्य मदीयेयं त्वगिति जानातु इति महीधरः। जानातु अभिजानातु प्रत्यभिजानातु परिचिनोत्वित्यनर्थान्तरम्।</strong></li>
<li>&lsquo;ततोऽहं ज्वलमानं (=ज्वलत्) पायसं प्रत्यवेदयम्&rsquo; (भा० अनु० १५९।२४) <strong>प्रत्यवेदयं न्यवेदयम्।</strong></li>
<li>&lsquo;सुखं पृष्ट्वा प्रतिवेद्यात्मसंस्थाम्&rsquo; (भा० उ० ३८।२)। <strong>प्रतिवेद्य निवेद्य उपवर्ण्य।</strong></li>
<li>&lsquo;गन्धप्रतिवेदी च रूपरसाद्यनुमिनोति&rsquo; (३।१।३ न्यायभाष्ये)। <strong>प्रतिवेदनमुपलम्भो ज्ञानम्।</strong></li>
</ul>
<h2 id="वद-2">विद्</h2>
<ul>
<li>{प्रतिविद्}</li>
<li>विद् (विद्लृ लाभे)।</li>
<li>&lsquo;स देवेषु न प्रत्यविन्दत्&rsquo; (ऐ० ब्रा० ४।५)। <strong>स इन्द्रोऽपरं स्वातिरिक्तं शूरं नाप्नोदित्याह।</strong></li>
<li>&lsquo;पञ्चालराजस्तु विषण्णरूपस्तान् पाण्डवानप्रतिविन्दमानः&rsquo; (भा० आदि० १९२।१४) <strong>अप्रतिविन्दमानोऽप्रतिलभमानः। अजानान इति तात्पर्यार्थः।</strong></li>
</ul>
<h2 id="वध">विध्</h2>
<ul>
<li>{प्रतिविध्}</li>
<li>विध् (विध परिचर्यायां छान्दसः)।</li>
<li>&lsquo;प्रति वां सूर उदित विधेम नमोभिर्मित्रावरुणोत हव्यैः&rsquo; (ऋ० ७।६३।५)। <strong>प्रतिविधेम सपर्येम वरिवस्येम।</strong></li>
</ul>
<h2 id="वश">विश्</h2>
<ul>
<li>{प्रतिविश्}</li>
<li>विश् (विश प्रवेशने)।</li>
<li>&lsquo;स्फुरतां प्रतिविष्टानामश्वानां शीघ्रगामिनाम्&rsquo; (भा० शल्य० २३।७४)। <strong>प्रतिविष्टानां प्रतिनिविष्टानाम्।</strong></li>
<li>&lsquo;तद् दक्षिणतः प्रतिवेशतः केशवात् पुरुषात्सीसेन परिस्रुतं क्रीणाति&rsquo; (श० ब्रा० ५।१।२।१४)। <strong>प्रतिवेशः संनिहितं गृहमुच्यते। तद्वासी च लोके प्रतिवेशीति भण्यते।</strong></li>
<li>&lsquo;प्रतिवेशोऽसि प्र मा भाहि प्र मा पद्यस्व&rsquo; (तै० उ० १।४।३)। <strong>प्रतिवेशः श्रमापनयनस्थानमासन्नगृहम्।</strong></li>
<li>&lsquo;क्षेत्रस्य पतिं प्रतिवेशमीमहे&rsquo; (ऋ० १०।६६।१३)। <strong>प्रतिवेशः सदेशवर्ती, निकटे वसन्।</strong></li>
<li>&lsquo;मा ते अग्ने प्रतिवेशा रिषाम&rsquo; (अथर्व० ३।१५।८, १९।५।५)। <strong>प्रतिशब्दः सान्निध्यवाची। प्रतिवेशाः परिचरणादिना त्वत्प्रत्यासन्नाः।</strong></li>
<li>&lsquo;हतासो अस्य वेशसो हतासः प्रतिवेशसः&rsquo; (अथर्व० ४।२३।१२)। <strong>प्रतिवेशसः प्रतिवेशाः। प्रतिवेशिनः।</strong></li>
<li>&lsquo;प्रतिवेशात् पत्न्यश्नाति&rsquo; (भा० श्रौ० १३।१६)।</li>
<li>&lsquo;दक्षिणाग्नौ पत्न्याः प्रतिवेशमोदनं पचति&rsquo; (आप० श्रौ० ८।१०।१०)। <strong>प्रतिवेशं प्रातिस्विकम्।</strong></li>
</ul>
<h2 id="वत">वृत्</h2>
<ul>
<li>{प्रतिवृत्}</li>
<li>वृत् (वृतु वर्तने)।</li>
<li>&lsquo;अयं स्राक्त्यो मणिः प्रतीवर्तः&rsquo; (अथर्व० ८।५।४)। <strong>प्रतीवर्तः प्रतिकूलं प्रतिमुखं वर्तयत्यनेन।</strong></li>
</ul>
<h2 id="वष">वृष्</h2>
<ul>
<li>{प्रतिवृष्}</li>
<li>वृष् (वृषु सेचने)।</li>
<li>&lsquo;शरौघेण प्रत्यवर्षं गुरुं तम्&rsquo; (भा० उ० ७२१५)। <strong>प्रत्यवर्षमभ्यवर्षमभ्यषिञ्चम्।</strong></li>
</ul>
<h2 id="वयध">व्यध्</h2>
<ul>
<li>{प्रतिव्यध्}</li>
<li>व्यध् (व्यध ताडने)।</li>
<li>&lsquo;प्रत्यविध्यदमेयात्मा किरीटी भरतर्षभ&rsquo; (भा० भीष्म० ५२।२९)।</li>
<li>&lsquo;स तु बाणैः शितैस्तूर्णं प्रत्यविध्यत मारिष&rsquo; (भा० द्रोण० ४७।१४)। <strong>प्रत्यविध्यत् परैर्विद्धः सन्नविध्यदित्यर्थः।</strong></li>
<li>&lsquo;अप्रतिविद्धस्यात्ययः सपादः सप्तविंशतिपणः&rsquo; (कौ० अ० २।१९।४१)। <strong>अप्रतिविद्धोऽमुद्रितः। अत्ययो दण्डः।</strong></li>
</ul>
<h2 id="शस">शंस्</h2>
<ul>
<li>{प्रतिशंस्}</li>
<li>शंस् (शंसु स्तुतौ)।</li>
<li>&lsquo;कथं नु भगवः शस्तं कथमप्रतिशस्तमिति&rsquo; (श० ११।५।५।१०)। <strong>अप्रतिशस्तम् अप्रतिषिद्धम्।</strong></li>
</ul>
<h2 id="शक">शक्</h2>
<ul>
<li>{प्रतिशक्}</li>
<li>शक् (शक्लृ शक्तौ)।</li>
<li>&lsquo;पाण्डवाश्चान्वपद्यन्त प्रतिशेकुर्न सैन्धवम्&rsquo; (भा० द्रोण० ४३।१८)। <strong>न प्रतिशेकुः प्रतिरोद्धुं नाशक्नुवन्नित्यर्थः।</strong></li>
</ul>
<h2 id="शस-1">शास्</h2>
<ul>
<li>{प्रतिशास्}</li>
<li>शास् (शासु अनुशिष्टौ)।</li>
<li>&lsquo;कृतवानप्रतिशासनं जगत्&rsquo; (रघु० ८।२७)। (सोऽजः) <strong>जगदनन्यशासनमकरोत्, एकातपत्रं जगतः प्रभुत्वमध्यगमदित्यर्थः।</strong></li>
</ul>
<h2 id="श">शी</h2>
<ul>
<li>{प्रतिशी}</li>
<li>शी (शीङ् स्वप्ने)।</li>
<li>&lsquo;प्रतिशिष्ये जलनिधिं विधिवत्कुशसंस्तरे&rsquo; (भा० वन० २८३।३२)। <strong>अरिरात्सयोपोषितः सन्वारांनिधेरभिमुखे शयिष्ये यावत्प्रसादमित्याह।</strong></li>
<li>&lsquo;अनया किलास्मै प्रतिशयिताय स्वप्ने समादिष्टम्&rsquo; (दशकु०)। <strong>उक्तोऽर्थः।</strong></li>
<li>&lsquo;सर्वस्य प्रतिशीवरी भूमिस्त्वोपस्थ आधित&rsquo; (तै० सं० १।४।४०)। <strong>प्रतिशीवरी अभिमुखशायिनीति सायणः। प्रतिशीवरी प्रत्येकं सुखेन शयनाधिकरणभूता। शेतेरौणादिकः क्वरच् इति भट्टभास्करः।</strong></li>
<li>&lsquo;मा हिंसीस्तत्र नो भूमे सर्वस्य प्रतिशीवरि&rsquo; (अथर्व० १२।१।३४)।</li>
</ul>
<h2 id="श-1">शृ</h2>
<ul>
<li>{प्रतिशृ}</li>
<li>शृ (शृञ् हिंसायाम्)।</li>
<li>&lsquo;अप्रतिशराय&rsquo; (ऐ० ब्रा० १।२६)। <strong>अप्रतिघातायेत्यर्थः।</strong></li>
</ul>
<h2 id="शय">श्यै</h2>
<ul>
<li>{प्रतिश्यै}</li>
<li>श्यै (श्यैङ् गतौ)।</li>
<li>&lsquo;सन्धारणं मूत्रपुरीषयोश्च सद्यः प्रतिश्यायनिदानमुक्तम्&rsquo; (सुश्रुत० उत्तर० २४।२)। <strong>वातं प्रति अभिमुखं श्यायो गमनं कफादीनां यत्र स प्रतिश्याय इति जह्लणः। प्रतिशीनः साभिष्यन्दः, सप्रवाहः।</strong></li>
</ul>
<h2 id="शर">श्रि</h2>
<ul>
<li>{प्रतिश्रि}</li>
<li>श्रि (श्रिञ् सेवायाम्)।</li>
<li>&lsquo;ब्राह्मण्या जीवपत्न्या जीवप्रजाया अगार एतां रात्रिं प्रतिश्रयेत्&rsquo; (आश्व० गृ० १।५।२१)। <strong>प्रतिश्रयो नाम परकीयगृहे वास इति हरदत्तः। जीवः पतिर्यस्याः सा जीवपत्नी। तं च सर्वासु वेलासु भक्ष्यभोज्यप्रतिश्रयैः।</strong></li>
<li>&lsquo;पूजयामास सा कन्या…&rsquo; (भा० वन० ३०५।३)। <strong>प्रतिश्रयैराश्रयैः शय्यासनाद्यैः।</strong></li>
<li>&lsquo;प्रतिश्रयं च वासार्थम्&rsquo; (भा० शां० १६८।३२)। <strong>प्रतिश्रयो गृहं शरणम्।</strong></li>
<li>&lsquo;चण्डालश्वपचानां तु बहिर्ग्रामात्प्रतिश्रयः&rsquo; (मनु १०।५१)। <strong>प्रतिश्रयो वसतिः।</strong></li>
<li>&lsquo;येषां चान्नानि भुञ्जीत यत्र च स्यात्प्रतिश्रयः&rsquo; (भा० वन० ३।११४७२)। <strong>प्रतिश्रय आश्रयो वासः।</strong></li>
<li>&lsquo;यत्रसायंप्रतिश्रयाः&rsquo; (तै० १३।३०)।</li>
<li>&lsquo;नष्टदारधनः सोयं नाट्याचार्येप्रतिश्रयः&rsquo; (कथा० ५२।२९५)। <strong>अप्रतिश्रयोऽनिकेतः।</strong></li>
<li>&lsquo;सार्थिकानामेकप्रतिश्रय उषितानां प्रातरुत्थाय प्रतिष्ठमानानां न कश्चित् परस्परं सम्बन्धः&rsquo; (भाष्ये)। <strong>प्रतिश्रय आवसथः, आवासः। प्रवासिनामाश्रयः।</strong></li>
<li>&lsquo;भूदीपाश्चान्नवस्त्राम्भस्तिलसर्पिः प्रतिश्रयान्&rsquo; (याज्ञ० १।२१०)। <strong>उक्तोऽर्थः।</strong></li>
<li>&lsquo;प्रतिश्रयं प्राप्य समीक्ष्य शून्यम्&rsquo; (रा० ३।५८।१९)। <strong>प्रतिश्रयमाश्रमपदम्। स्वाश्रमसमीपदेशमिति तु कतकः।</strong></li>
<li>&lsquo;प्रतिश्रयार्थी तद्वेश्म ब्राह्मणस्य जगाम ह&rsquo; (भा० आदि० १६५।३)। <strong>प्रतिश्रयार्थी वासार्थी।</strong></li>
<li>&lsquo;मा त्वविज्ञातशीलाय कश्चिद् दद्यात् प्रतिश्रयम्&rsquo; (तन्त्रा० १।६।८५)। <strong>प्रतिश्रय आश्रयः। स्यात्सभायां प्रतिश्रय इत्यमरः। आस्पदेपीति स्वामी।</strong></li>
<li>&lsquo;कथं समुद्रः पूर्णश्च भगीरथप्रतिश्रयात्&rsquo; (भा० ३।८८२८)। <strong>प्रतिश्रयः साहायकम्। प्रतिश्रितं प्रविष्टम् इति क्षीरस्वामी।</strong></li>
<li>&lsquo;प्रतिश्रयप्रदानाच्च&rsquo; (भा० अनु० ६६।२९)। <strong>प्रतिश्रयो गृहनिर्माणार्था भूमिः, वास्तुरित्यर्थः।</strong></li>
<li>&lsquo;भवांश्चाप्यार्जवपरः पूर्वं कृत्वा प्रतिश्रयम्। राजवृत्तं न लभते…&rsquo; (भा० अनु० १४८।३७)॥ <strong>प्रतिश्रयं साहाय्यम्।</strong></li>
</ul>
<h2 id="शर-1">श्रु</h2>
<ul>
<li>{प्रतिश्रु}</li>
<li>श्रु (श्रु श्रवणे)।</li>
<li>&lsquo;स यामनि प्रति श्रुधि&rsquo; (ऋ० १।२५।२०)।</li>
<li>&lsquo;प्रति घोराणां… मरुतां शृण्व आयतामुपब्दिः&rsquo; (ऋ० १।१६९।७)। <strong>श्रवणमेवार्थः। प्रतिशब्दो धात्वर्थानुवादी।</strong></li>
<li>&lsquo;चतुष्कृत्वोऽह्वयत। अग्निर्वायुरादित्यश्चन्द्रमाः। ते प्रत्यशृण्वन्&rsquo; (तै० ब्रा० २।३।६।१-२)। <strong>अशृण्वन्नित्येवार्थः।</strong></li>
<li>&lsquo;तस्मै ह स्मामन्त्र्यमाणो न प्रतिशृणोति&rsquo; (श० ब्रा० १।४।१।१०)। <strong>न प्रतिशृणोति न प्रतिवक्ति।</strong></li>
<li>&lsquo;अथ हैनमृषभोऽभ्युवाद सत्यकाम३ इति भगव इति ह प्रतिशुश्राव&rsquo; (छां० उ० ४।५।१)। <strong>प्रतिशुश्राव प्रत्युवाच।</strong></li>
<li>&lsquo;तस्मै दशमं हूतः प्रत्यशृणोत्&rsquo; (तै० ब्र० २।३।११।१)। <strong>भोः इत्युत्तरं दत्तवान्। दशमं दशमे पर्याये।</strong></li>
<li>&lsquo;न मे स्वर्गो बहुमतः संमानश्च सुरर्षभैः। त्वया राम विहीनस्य सत्यं प्रतिशृणोमि ते&rsquo; (रा० ६।११९।१३)॥ <strong>सत्यं ते ब्रवीमीत्याह।</strong></li>
<li>&lsquo;प्रत्याङ्भ्यां श्रुवः पूर्वस्य कर्ता&rsquo; (पा० १।४।४०)। <strong>विप्राय गां प्रतिशृणोति दास्यामीति प्रतिजानीते इति वृत्तिः। स तत् कर्म प्रतिशुश्राव दुष्करम्। प्रतिज्ञातवानित्यर्थः।</strong></li>
<li>&lsquo;ते छात्राः परमम् इति तत्तस्य वचनमयुक्तमपि युक्तमिव प्रत्यश्रौषुः&rsquo; (अवदा० जा० १२)। ** प्रत्यश्रौषुः स्वीचक्रुः प्रतिपेदिरे।**</li>
<li>&lsquo;अनिर्दिश्य मया भिक्षा ब्राह्मणस्य प्रतिश्रुता&rsquo; (हरि० १।३०।२४)। <strong>उक्तोऽर्थः।</strong></li>
<li>&lsquo;स तद्वचः प्रतिश्रुत्य वाक्यमाह विहङ्गमः&rsquo; (भा० शां० १४६।१५)। <strong>प्रतिश्रुत्य श्रुत्वा।</strong></li>
<li>&lsquo;तथा स्त्रीषु प्रतिश्रुत्य पौरुषं पुरुषेषु च। कत्थमानोऽभिनिर्याय किमर्थं न युयुत्ससे&rsquo; (भा० वि० ३९।२२)॥ <strong>प्रतिश्रुत्य प्रतिज्ञाय सशपथं प्रज्ञाप्य।</strong></li>
<li>&lsquo;अपसृत्याप्रतिश्रुत्य प्रजासंहरणं तदा&rsquo; (भा० शां० २५८।१५)।</li>
<li>&lsquo;अप्रतिश्रुत्यानङ्गीकृत्याऽनभ्युपेत्याऽननुमत्य। तस्यै प्रतिश्रुत्य रघुप्रवीरस्तदीप्सितम्…&rsquo; (रघु० १४।२९)। <strong>उक्तोऽर्थः।</strong></li>
<li>&lsquo;प्रतिश्रवणे च&rsquo; (पा० ८।२।९९)। <strong>प्रतिश्रवणमभ्युपगमः प्रतिज्ञानम्, श्रवणाभिमुख्यं चेति वृत्तिः। नित्यः शब्दो भवितुमर्हति। देवदत्त भोः किमात्थ इति च तत्र प्रतिश्रवण उदाहरणम्।</strong></li>
<li>&lsquo;प्रतिश्रवणसंभाषे शयानो न समाचरेत्&rsquo; (मनु० २।१९६)। <strong>प्रतिश्रवणमाज्ञाङ्गीकरणम्।</strong></li>
<li>&lsquo;प्रतिश्रवणपूर्वाणि नक्षत्राणि चकार सः&rsquo; (विश्वामित्रः) (भा० आदि० ७१।३४)</li>
<li>&lsquo;श्रोत्रे द्वे प्रतिश्रवणे द्वे। तस्मात्पुरुषः सर्वा दिशः शृणोति&rsquo; (षड्विंश० ७।१।२)। <strong>प्रतिश्रवणं श्रोत्रैकदेशविशेषः स्यात्।</strong></li>
<li>&lsquo;स्त्री चाप्रतिश्राविणी पतिकृतमृणम्&rsquo; (अग्राह्या) (कौ० अ० ३।११।२३)। <strong>अप्रतिश्राविणी अनङ्गीकारिणी।</strong></li>
<li>&lsquo;प्रतिश्रुत्याऽभिनादिता&rsquo; (वाचः) (हरि० ४५८२)। <strong>प्रतिश्रुतिः प्रतिश्रुत् प्रतिध्वानः। स्त्री प्रतिश्रुत् प्रतिध्वान इत्यमरश्च। प्रति प्रथमं शब्दं लक्ष्यीकृत्य श्रूयत इति प्रतिश्रुत्। क्विप्। स्वामी त्वाह&ndash;प्रतीपं श्रूयत इति प्रतिश्रुत्।</strong></li>
<li>&lsquo;मनुष्यसम्भवा वाचो विधर्मिण्यः प्रतिश्रुताः&rsquo; (भा० वन० ३।३।६)। <strong>प्रतिश्रुता अभ्युपेताः प्रतिपन्नाः। तत्र विवादो नेत्यर्थः। विधर्मिण्यो विरुद्धस्वभावाः, विप्लुतार्थाः। अनृता इत्यर्थः।</strong></li>
</ul>
<h2 id="षठव">ष्ठिव्</h2>
<ul>
<li>{प्रतिष्ठिव्}</li>
<li>ष्ठिव् (ष्ठिवु निरसने)।</li>
<li>&lsquo;यो ब्राह्मणं प्रत्यष्ठीवन्&rsquo; (अथर्व० ५।१९।३)। <strong>उपरि निष्ठीवन्नित्यर्थः।</strong></li>
</ul>
<h2 id="सच">सच्</h2>
<ul>
<li>{प्रतिसच्}</li>
<li>सच् (षच सेचने सेवने च)।</li>
<li>&lsquo;इत्थं वा इमे ऽस्मानमुष्मिल्ँलोकेऽसचन्त तान्वयमिहो इति प्रतिसचामहा इति&rsquo; (श० ब्रा० ११।६।१।५)। <strong>प्रतिसचामहै विनिमयेन व्यवहरामहै।</strong></li>
</ul>
<h2 id="सद">सद्</h2>
<ul>
<li>{प्रतिसद्}</li>
<li>सद् (षद्लृ विशरणगत्यवसादनेषु)।</li>
<li>&lsquo;उद्वेपते ते हृदयं मनस्तु प्रतिसीदति&rsquo; (भा० उ० ७५।१८)। <strong>प्रतिसीदति सीदतीत्येकोऽर्थः प्रतिभाति। भारतभावदीपकारस्त्वत्र जोषमास्ते।</strong></li>
</ul>
<h2 id="सच-1">सिच्</h2>
<ul>
<li>{प्रतिषिच्}</li>
<li>सिच् (षिच क्षरणे)।</li>
<li>&lsquo;प्रतिषिक्ता अरातयः&rsquo; (आप० श्रौ० ७।२०।२)।</li>
<li>&lsquo;अप्रतिषेक्यं स्यात् तेजस्कामस्य&rsquo; (आप० श्रौ० ६।२।६।४)। <strong>उपरिष्टादब्बिन्दुप्रक्षेपः प्रतिषेक इति रुद्रदत्तः।</strong></li>
</ul>
<h2 id="सध">सिध्</h2>
<ul>
<li>{प्रतिषिध्}</li>
<li>सिध् (षिध गत्याम्, षिधू शास्त्रे माङ्गल्ये च)।</li>
<li>&lsquo;प्रतिषेधन्ति राजानो लुब्धा मृगमिवेषुभिः&rsquo; (भा० शां० २८।९)। <strong>प्रतिषेधन्ति निरुन्धन्ति। निघ्नन्तीत्यर्थः।</strong></li>
<li>&lsquo;इति शत्रुषु चेन्द्रियेषु च प्रतिषिद्धप्रसरेषु जाग्रतौ&rsquo; (रघु० ८।२३)। <strong>वारितप्रगतिष्वित्यर्थः।</strong></li>
<li>&lsquo;प्रतिषेधत्सु चाधर्मान् हितं चोपदिशत्स्वपि&rsquo; (मनु० २।२०६)। <strong>अधर्मान्प्रतिषेधत्सु मा स्मा करोरित्येवं शासत्सु।</strong></li>
<li>&lsquo;विश्वेदग्निः प्रति रक्षांसि सेधति&rsquo; (ऋ० ८।२३।१३)। <strong>दूरमुत्सारयतीत्यर्थः।</strong></li>
</ul>
<h2 id="स">सृ</h2>
<ul>
<li>{प्रतिसृ}</li>
<li>सृ (सृ गतौ)।</li>
<li>&lsquo;दैत्यः प्रत्यसरद् देवं मत्तो मत्तमिव द्विपम्&rsquo; (हरि०)। <strong>प्रत्यसरद् उपाद्रवत्, अवास्कन्दत्।</strong></li>
<li>&lsquo;कनकवलयं स्रस्तं स्रस्तं मया प्रतिसार्यते&rsquo; (शा० ३।१२)। <strong>प्रतिसार्यते प्रतीपं नीयते। ऊर्ध्वं ह्रियत इत्यर्थः।</strong></li>
<li>&lsquo;शिलैलानतसिन्धूत्थैः सक्षौद्रैः प्रतिसारयेत्&rsquo; (सुश्रुत० उत्तर० १४।४)।</li>
<li>&lsquo;ततोऽग्निना वा प्रतिसारयेत्&rsquo; (तां दोषोपहतां बलिम्) (सुश्रुत० उत्तर० १६।७)। <strong>प्रतिसारयेत्=अवघर्षयेत्। दीपयेत्।</strong></li>
<li>&lsquo;पथ्याफलेन प्रतिसारयेत्तु&rsquo; (सुश्रुत० उत्तर० १६।४)। <strong>उक्तोऽर्थः।</strong></li>
<li>&lsquo;क्षौद्रायुतैश्च कटुभिः प्रतिसारयेत्तु&rsquo; (सुश्रुत० उत्तर० १९।९)। <strong>उक्तोऽर्थः।</strong></li>
<li>&lsquo;तयोरपाङ्गप्रतिसारितानि… विलोचनानि&rsquo; (रघु० ७।२३)। <strong>प्रतिसारितानि आततानि।</strong></li>
<li>&lsquo;श्लक्ष्णपिष्टैः समाक्षीकैः प्रतिसार्योष्णवारिणा। प्रक्षाल्य…।&rsquo; (सुश्रुत० उत्तर० १३।२)। <strong>प्रतिसार्य=श्रवघृष्य।</strong></li>
<li>&lsquo;अयं प्रतिसरो मणिर्वीरो वीराय बध्यते&rsquo; (अथर्व० ८।५।१)। <strong>प्रतिसरति पराङ्मुखं निवर्तत आभिचारिकं कर्मानेनेति प्रतिसरो रक्षासूत्रम्।</strong></li>
<li>&lsquo;प्रत्यगेनान् प्रतिसरेण हन्मि&rsquo; (अथर्व० ४।४०।१)। <strong>इह प्रतिसरो रक्षाकर्माह।</strong></li>
<li>&lsquo;प्रतीचीः कृत्याः प्रतिसरैरजन्तु&rsquo; (अथर्व० ८।५।५)।</li>
<li>&lsquo;प्रीत्या प्रतिसरा विधेयाऽस्मि ते&rsquo; (हर्ष० १)। <strong>प्रतिसराऽनुकूला।</strong></li>
<li>&lsquo;दन्तमांसौष्ठजिह्वानां प्रधानं प्रतिसारणम्&rsquo; (का० सं० खिल सूति० श्लो० १६०)। <strong>प्रतिसारणमवघर्षणम्।</strong></li>
<li>&lsquo;सा ते समृद्धिर्यैरात्ता चपला प्रतिसारिणी&rsquo; (भा० वन० ५१।२७)। <strong>प्रतिसारिणी प्रतीपसारिणी, नीचानुगामिनी।</strong></li>
</ul>
<h2 id="सक">स्कु</h2>
<ul>
<li>{प्रतिस्कु}</li>
<li>स्कु (स्कुञ् आप्रवणे)।</li>
<li>&lsquo;स नो वृषन्नमुं चरुं सत्रादावन्नपा वृधि। अस्मभ्यमप्रतिष्कुतः&rsquo; (ऋ० १।७।६)।</li>
<li>&lsquo;अप्रतिष्कुतः=अप्रतिस्खलितः&rsquo; (नि० ६।१६।७)।</li>
<li>&lsquo;ईशानो अप्रतिष्कुतः&rsquo; (अथर्व० २०।७०।१४)। <strong>उक्तोऽर्थः।</strong></li>
</ul>
<h2 id="सतमभ">स्तम्भ्</h2>
<ul>
<li>{प्रतिष्टम्भ्}</li>
<li>स्तम्भ् (स्तम्भु रोधने धारणे वा, सौत्रः)।</li>
<li>&lsquo;कायस्य रूपे संयमाद् रूपस्य या ग्राह्या शक्तिस्तां प्रतिष्टभ्नाति&rsquo; (३।२१ योग-भा०)। <strong>प्रतिष्टभ्नाति धारयति।</strong></li>
<li>&lsquo;बाहुप्रतिष्टम्भविवृद्धमन्युः&rsquo; (रघु० २।३२)॥ <strong>प्रतिष्टम्भः प्रतिघातो निश्चेष्टता।</strong></li>
<li>&lsquo;प्रतिस्तब्धनिस्तब्धौ&rsquo; (पा० ८।३।११४)। <strong>प्रतिस्तब्धः स्तब्धः। सर्वत्रोदाहृतिषु प्रतिशब्दो नान्तरमर्थे करोति।</strong></li>
<li>&lsquo;अप्रतिष्टब्धः पाणिना&rsquo; (आसीत) (आप० ध० १।६।१६)। <strong>पाण्यवलम्बनो नासीतेत्यर्थः। पाणिनिस्तु प्रतिस्तब्ध इत्येव रूपमिच्छति।</strong></li>
</ul>
<h2 id="सतभ">स्तुभ्</h2>
<ul>
<li>{प्रतष्टुभ्}</li>
<li>स्तुभ् (ष्टुभु स्तम्भे)।</li>
<li>&lsquo;स्तोमास्त्वा विचारिणि प्रतिष्टोभन्त्यक्तुभिः&rsquo; (तै० सं० २।२।१२।९)। <strong>प्रतिष्टोभन्ति प्रत्येकं स्तुवन्ति।</strong></li>
</ul>
<h2 id="सथ">स्था</h2>
<ul>
<li>{प्रतिष्ठा}</li>
<li>स्था (ष्ठा गतिनिवृत्तौ)।</li>
<li>&lsquo;स्वर्गे लोके प्रतितिष्ठति&rsquo; (के० उ० ४।९)। <strong>चिरां स्थितिं लभते।</strong></li>
<li>&lsquo;उदेति च यतः सूर्यो यत्र च प्रतितिष्ठति। तत्सर्वं यौवनाश्वस्य मान्धातुः क्षेत्रमुच्यते&rsquo; (भा० द्रोण० ६२।११)॥ <strong>प्रतितिष्ठति विश्राम्यति, निम्लोचति, अस्तमेति।</strong></li>
<li>&lsquo;यावत्सूर्य उदेत्यस्तं यावच्च प्रतितिष्ठति। सर्वं तद्यौवनाश्वस्य मान्धातु: क्षेत्रमुच्यते&rsquo; (विष्णु पु० ४।२।६५)॥ <strong>अस्तं प्रतितिष्ठतीत्यन्वयः। अस्तं गच्छतीत्यर्थः। शब्दमर्यादया तु नैष लभ्यः। व्यक्तमत्र पाठभ्रंशः।</strong></li>
<li>&lsquo;ऊने द्वियोजने गत्वा प्रत्यतिष्ठन्त कौरवाः&rsquo; (भा० शल्य० ५।५०)। <strong>प्रत्यतिष्ठन्त न्यविशन्त।</strong></li>
<li>&lsquo;उक्तवानसि यद्वाक्यं धर्मार्थसहितं हितम्। न तु तन्निकृतिप्रज्ञे कौरव्ये प्रतितिष्ठति&rsquo; (भा० उ० १५४।७)॥ <strong>न प्रतितिष्ठति न पदं कुरुते, नास्पदं लभते।</strong></li>
<li>&lsquo;राज्यं मृत्युभयं त्यक्त्वा प्रत्यतिष्ठन् परान् युधि&rsquo; (भा० द्रोण० २५।७)। <strong>प्रत्यतिष्ठन् प्रत्यवातिष्ठन्त व्यरुन्धत अयुध्यन्त।</strong></li>
<li>&lsquo;तद् यदेषामप्सु प्रविद्धानां प्रत्यतिष्ठत्&rsquo; (श० ब्रा० ६।२।१८)। <strong>प्रत्यतिष्ठत् न्यषीदत्।</strong></li>
<li>&lsquo;सद्योजाताः पशवः प्रतितिष्ठन्ति, संवत्सरे पुरुषाः&rsquo; (मै० सं० ४।५।७)। <strong>प्रतितिष्ठन्ति चरणबलेन दृढं तिष्ठन्तीत्याह।</strong></li>
<li>&lsquo;मधुपर्कं प्रतिग्रहीष्यन्… इति प्रतितिष्ठन् व्रजेत्&rsquo; (खा० गृ० ४।४।६)। <strong>प्रतितिष्ठन् प्राङ्मुखः तिष्ठन्।</strong></li>
<li>&lsquo;यो वाऽप्रतिष्ठितो वज्रमुद्यच्छति&rsquo; (श० ब्रा० १।१।१।१८)। <strong>प्रतिष्ठितः (सन्) दृढं भूमौ पादावाधायेत्यर्थः।</strong></li>
<li>&lsquo;तपसि सर्वं प्रतिष्ठितम्&rsquo; (तै० ब्रा० १०।६३।१)। <strong>प्रतिष्ठितं प्रतिबद्धम् आधृतम्।</strong></li>
<li>&lsquo;स्त्रीधनं दुहितॄणामप्रत्तानामप्रतिष्ठितानां च&rsquo; (गौ० ध० ३।१०।२२)। (याज्ञ० २।११७) <strong>इत्यत्र च मिताक्षरायां गौतमीयमित्युद्धृतम्। अप्रतिष्ठिता या ऊढा अनपत्या निर्धना भर्तृगृहे याभिः प्रतिष्ठा न लब्धा।</strong></li>
<li>&lsquo;प्रतिष्ठितेऽहनि सन्ध्यामुपासीत&rsquo; (कौ० अ० १।१९।१७)। <strong>प्रतिष्ठितेऽवसिते।</strong></li>
<li>&lsquo;सूर्येऽस्ताचले विश्रमं गते सति। स शिक्षकाणां धुरि प्रतिष्ठापयितव्य एव&rsquo; (माल० १।१६)। <strong>स्थापनेन सत्कर्तव्य इत्यर्थः।</strong></li>
<li>&lsquo;पर्यङ्कमग्र्यास्तरणं नानारत्न-विभूषितम्। तदपीच्छति वैदेही प्रतिष्ठापयितुं त्वयि&rsquo; (रा० २।२२।९)। <strong>प्रतिष्ठापयितुं निवेदयितुं प्रदेष्टुम् अर्पयितुम्।</strong></li>
<li>&lsquo;धर्मो बिम्बस्य जगतः प्रतिष्ठा&rsquo; (महाना० उ०)। <strong>आधार इत्यर्थः।</strong></li>
<li>&lsquo;अपौरुषेयप्रतिष्ठम्&rsquo; (मालती० ९)। <strong>उक्तोऽर्थः।</strong></li>
<li>&lsquo;लोकस्य नाभि र्जगतः प्रतिष्ठा&rsquo; (भा० शां० २४५।२७)।</li>
<li>&lsquo;असत्यमप्रतिष्ठं ते जगदाहुरनीश्वरम्&rsquo; (गीता० १६।८)।</li>
<li>&lsquo;…द्वे प्रतिष्ठे कुलस्य नः। समुद्रवसना चोर्वी सखी च युवयोरियम्&rsquo; (शा० ३।१८)। <strong>उदितचर एवार्थः।</strong></li>
<li>&lsquo;अप्रतिष्ठे रघुज्येष्ठे का प्रतिष्ठा कुलस्य नः&rsquo; (उत्तर० ५।२५)। <strong>प्रतिष्ठा स्थैर्यं सातत्यं नैरन्तर्यम्, अविच्छेदः।</strong></li>
<li>&lsquo;अगाधसत्त्वो मगधप्रतिष्ठः&rsquo; (रघु० ६।२१)। <strong>प्रतिष्ठा निवासभूतो देशः।</strong></li>
<li>&lsquo;चलाचलेति द्विविधा प्रतिष्ठा जीवमन्दिरम्&rsquo; (भा० पु० ११।२७।१३)। <strong>प्रतिष्ठा संस्कारपूर्विका स्थापना।</strong></li>
<li>&lsquo;अहोरात्राणि प्रतिष्ठा&rsquo; (बृह० उ० १।१।१)। <strong>प्रतिष्ठा पादः। द्विप्रतिष्ठो मनुष्यः। द्विपादित्यर्थः।</strong></li>
<li>&lsquo;औत्सुक्यमात्रमवसादयति प्रतिष्ठा&rsquo; (शा० ५।६)। <strong>प्रतिष्ठा सर्वोत्कृष्टं गौरवम्।</strong></li>
<li>&lsquo;अप्लवेऽम्भसि मग्नानामप्रतिष्ठे निमज्जताम्&rsquo; (भा० सभा० ७१।३)। <strong>अप्रतिष्ठेऽगाधे।</strong></li>
<li>&rsquo; वंशप्रतिष्ठानकराः सर्वभूतेषु विश्रुताः&rsquo; (पुत्राः) (रा० १।११।१८)। <strong>प्रतिष्ठानं प्रतिष्ठा स्थैर्यम् प्रबन्धोऽनुवृत्तिः सन्तानः।</strong></li>
<li>&lsquo;तस्माद् वयः पुच्छेन प्रतिष्ठायोत्पतति पुच्छेन प्रतिष्ठाय निषीदति&rsquo; (पञ्च० ब्रा० ५।१।१७)। <strong>प्रतिष्ठाय आश्रयमवष्टभ्य।</strong></li>
</ul>
<h2 id="सन">स्ना</h2>
<ul>
<li>{प्रतिष्णा}</li>
<li>स्ना (ष्णा शौचे)।</li>
<li>&lsquo;सूत्रं प्रतिष्णातम्&rsquo; (पा० ८।३।९०)। <strong>शुद्धमित्यर्थः। सूत्रादन्यत्र प्रतिस्नातमित्येव। अपि सुस्नातो भवान्। बाढं प्रतिस्नातोस्मि।</strong></li>
</ul>
<h2 id="सम">स्मृ</h2>
<ul>
<li>{प्रतिस्मृ}</li>
<li>स्मृ (स्मृ चिन्तायाम्)।</li>
<li>&lsquo;प्रतिस्मृत्याथ जग्राह पादौ मूर्ध्नि कृताञ्जलिः&rsquo; (भा० अनु० ११८।१)। <strong>स्मृत्वेत्येवार्थः। अनर्थकः प्रतिः।</strong></li>
</ul>
<h2 id="सवन">स्वन्</h2>
<ul>
<li>{प्रतिस्वन्}</li>
<li>स्वन् (स्वन शब्दे)।</li>
<li>&lsquo;स शब्दः…। प्रतिसस्वान तत्रैव कुरुपाण्डवयोर्बले&rsquo; (भा० द्रोण० १०३।४७)। <strong>प्रतिसस्वान प्रत्यश्रूयत, प्रतिश्रुद्रूपेणाऽश्रूयत।</strong></li>
</ul>
<h2 id="हन">हन्</h2>
<ul>
<li>{प्रतिहन्}</li>
<li>हन् (हन हिंसागत्योः)।</li>
<li>&lsquo;खले न पर्षान् प्रतिहन्ति भूरि&rsquo; (ऋ० १०।४८।७)।</li>
<li>&lsquo;यो वा हतो न प्रतिहन्ति धैर्यात्&rsquo; (भा० शां० २९९।१७)। <strong>प्रतिहन्ति प्रतिकुर्वाणो हन्तीत्यर्थः।</strong></li>
<li>&lsquo;न च प्रतिजघानास्य स गतिं पर्वतोत्तमः&rsquo; (भा० शां० ३३३।१२)। <strong>प्रतिजघान रुरोध।</strong></li>
<li>&lsquo;विघ्नैः पुनः पुनरपि प्रतिहन्यमानाः प्रारब्धमुत्तमगुणा न परित्यजन्ति&rsquo; (भर्तृ० १।७२)। <strong>उक्तोऽर्थः।</strong></li>
<li>&lsquo;प्रतिघ्नानाऽश्रुमुखी&rsquo; (अथर्व० ११।९।७)।</li>
<li>&lsquo;प्रतिघ्नानाः सं धावन्तूरः पटूरवाघ्नाना&rsquo; (अथर्व० ११।९।१४)। <strong>प्रतिहतममङ्गलम्। वारितमस्त्वित्यर्थः।</strong></li>
<li>&lsquo;कुतुहलगर्भः प्रतिहतो न मे तर्कः प्रसरति&rsquo; (शा०)। <strong>प्रतिहतो रुद्धः।</strong></li>
<li>&lsquo;इमास्ता मन्मथवतां हिताः प्रतिहता दिशः&rsquo; (रा० ४।२८।१३)। <strong>प्रतिहता उपहताः, मालिन्यमुपगताः, मेघै रुद्धा इत्यनर्थान्तरम्।</strong></li>
<li>&lsquo;…द्युमन्तं रुक्मिणीसुतः। प्रतिहत्य प्रत्यविध्यत्&rsquo; (भा० पु० १०।७७।२)॥</li>
<li>&lsquo;प्रायश्चित्तं च वेत्थ त्वं प्रतिघातं च सर्वशः&rsquo; (भा० वन० १६८।६८)। <strong>परास्त्रेणाभिभूतस्य स्वास्त्रस्योद्दीपनं प्रतीघातः।</strong></li>
<li>&lsquo;श्रूयतां च प्रतीघातान्यै र्न शक्नुम हिंसितुम्&rsquo; (भा० अनु० १३१।७)। <strong>प्रतीघाता रोधका अर्थाः।</strong></li>
<li>&lsquo;सापत्नं प्रतिघं त्यक्त्वा&rsquo; (स्कन्द० का० ४।१९।३०)। <strong>सापत्नः प्रतिघः सपत्ने वैरं क्रोधो वा।</strong></li>
<li>&lsquo;विदन्वान्वै भार्गव इन्द्रस्य प्रत्यहन्&rsquo; (पञ्च० ब्रा० १३।११।२०)। <strong>इन्द्रस्य साहाय्येन (शत्रून्) प्रत्यहन् पराणुदत्, दूरमदसारयत्।</strong></li>
<li>&lsquo;तिग्मं न क्षोदः प्रति घ्नन्ति भूर्णयः&rsquo; (ऋ० ८।२५।१५)। <strong>प्रतिध्नन्ति प्रतिरुन्धन्ति वारयन्ति।</strong></li>
<li>&lsquo;सृके यत्त्वा प्रत्यहन् देव एकः&rsquo; (ऋ० १।३२।१२)। <strong>सृके वज्रे। प्रत्यहन् प्रतिकूलत्वेन प्रहृतवान्।</strong></li>
</ul>
<h2 id="हरय">हर्य्</h2>
<ul>
<li>{प्रतिहर्य्}</li>
<li>हर्य् (हर्य गतिकान्त्योः )।</li>
<li>&lsquo;प्रति सूक्तानि हर्यतम्&rsquo; (ऋ० १।९३।१)। <strong>प्रतिहर्यतं प्रतिकामयेथाम्।</strong></li>
</ul>
<h2 id="ह">हु</h2>
<ul>
<li>{प्रतिहु}</li>
<li>हु (हु दानादनयोः)।</li>
<li>&lsquo;अथ यदाधिगच्छेत् प्रतिजुहुयात्&rsquo; (गो० गृ० १।९।२२)। <strong>सायमादिकालं प्रतीक्ष्य जुहुयादित्यर्थः।</strong></li>
</ul>
<h2 id="ह-1">हृ</h2>
<ul>
<li>{प्रतिहृ}</li>
<li>हृ (हृञ् हरणे)।</li>
<li>&lsquo;आज्ञां प्रत्यहरच्चापि कृतज्ञैः पुरुषैः सदा&rsquo; (भा० आश्रम० ३।४)। <strong>प्रत्यहरत् अवागणयत्। वृकोदरः कर्ता।</strong></li>
<li>&lsquo;अग्ने यत्ते हरस्तेन तं प्रतिहर&rsquo; (अथर्व० २।१९।२)। <strong>प्रतिहर संहर।</strong></li>
<li>&lsquo;अथ यत्प्रतिहर्ता प्रतिहरति&rsquo; (शां० ब्रा० १७।७)। <strong>स्वेनोच्चार्यं शस्त्रं व्याहरति।</strong></li>
<li>&lsquo;राज्ञः प्रतिहारयामास श्रेष्ठी पुनर्द्रष्टुमिच्छति देवमिति&rsquo; (अवदा० जा० २०)। <strong>प्रतिहारयामास प्रतिहारेणात्मानं राज्ञे निवेदयामास।</strong></li>
<li>&lsquo;अमर्षवशमापन्ना वैरं प्रतिजिहीर्षवः&rsquo; (भा० स्त्री० ११।१४)। <strong>प्रतिजिहीर्षवः प्रतिचिकीर्षवः।</strong></li>
<li>&lsquo;स हतो भीमसेनेन वैरं प्रतिजिहीर्षता&rsquo; (भा० स्त्री० १३।१०)।</li>
<li>&lsquo;इमानि भूतान्यन्नमेव प्रतिहरमाणानि जीवन्ति&rsquo; (छां० उ० १।११।९)। <strong>प्रतिहरमाणानि प्रत्याहरन्ति।</strong></li>
<li>&lsquo;तस्मादश्वो रश्मिना प्रतिहृतो भूयिष्ठं रोचते&rsquo; (श० ब्रा० १३।२।७।९)। <strong>प्रतिहृतो बद्धः।</strong></li>
<li>&lsquo;कः स्थितः प्रतिहारो मे कस्याज्ञां सम्प्रतीक्षते&rsquo; (रा० १।७३।१४)। <strong>प्रतिहारो द्वाःस्थो द्वारपालः। अत्र येन राजागमनं प्रतिबध्यत इति शेष इति तिलकः। तेन प्रतीयते प्रतिहरणं प्रविशज्जनवारणं भवति। स्वाम्यप्यत्रानुकूलो यदाहामरोद्घाटने&ndash;प्रतिह्नियन्ते प्रतिरुध्यन्तेऽनेनेति प्रतीहारः।</strong></li>
<li>&lsquo;द्वारि तिष्ठ महाबाहो प्रतिहारं विसर्जय&rsquo; (रा० ७।१०३।१३)। <strong>उक्तोऽर्थः।</strong></li>
<li>&lsquo;रेभ्यसगोत्रः काञ्चुकीयः प्राप्तः…वसुन्धरा नाम वासवदत्ताधात्री च प्रतीहारमुपस्थितौ&rsquo; (स्वप्न० ६)। <strong>प्रतीहारो द्वारम्।</strong></li>
<li>&lsquo;प्रतिहाररक्षी&rsquo; (सुनन्दा) (रघु० ६।२०)। <strong>प्रतिहारो द्वारम्।</strong></li>
<li>&lsquo;आर्य, अदेशकालः प्रतिहारस्य&rsquo; (स्वप्न० ५)। <strong>इह प्रतिहारस्य द्वाःस्थस्य कर्म प्रतिहार उक्तः। स चागन्तुकस्य राजानं दिदृक्षोरागमननिवेदनम्।</strong></li>
<li>&lsquo;सम्प्राप्यैते महात्मानो राघवस्य निवेशनम्। विष्ठिताः प्रतिहारार्थं हुताशनसमप्रभाः&rsquo; (रा० ७।१।७)॥ <strong>प्रतिहारार्थमागमो नो निवेद्यतामित्येतदर्थम्।</strong></li>
<li>&lsquo;व्यतिष्ठत तदा सुमन्त्रं पितुर्महात्मा प्रतिहारणार्थम्&rsquo; (रा० २।३३।३०)। <strong>महात्मा रामः। उक्तोऽर्थः।</strong></li>
<li>&lsquo;प्रतिहर्तर्या देवता प्रतिहारमन्वायत्ता, तां चेदविद्वान् प्रतिहरिष्यसि&rsquo; (छां० उ० १।११।८)। <strong>प्रतिहर्ता उद्गातृनामकस्य ऋत्विजः सहायः। तेनोच्चार्यं शस्त्रं प्रतिहारः। प्रतिहारो मायाकारः। तस्य कर्म प्रातिहार्यम्।</strong></li>
<li>&lsquo;कुर्याममुं नृपमहं प्रातिहार्यं समाचरन्&rsquo; (राज० ८।११)। <strong>मायाकारस्तु प्रातिहारिक इत्यमरः। प्रतिहरणं (प्रतिहारः) व्याजः प्रयोजनमस्येति स्वामी।</strong></li>
<li>&lsquo;चराचरस्य स्रष्टारं प्रतिहारमेव च&rsquo; (भा० द्रोण० ८०।४६)। <strong>प्रतिहर्ता संहर्ता प्रतिसंहर्ता।</strong></li>
<li>&lsquo;दैवीनां मानुषीणां च प्रतिहर्ता त्वमापदाम्&rsquo; (रघु० १।६०)। <strong>प्रतिहर्ता वारयिता।</strong></li>
<li>&lsquo;एष वै तत्र वैदेह्या विहगः प्रतिहारकः&rsquo; (रा० ४।१।५६)। <strong>प्रतिहारकोऽपहारको वियोजकः।</strong></li>
<li>&lsquo;मनसा हिङ्करोति मनसा प्रस्तौति मनसोद्गायति मनसा प्रतिहरति&rsquo; (पञ्च० ब्रा० ४।९।९)। <strong>प्रतिहरति प्रतिहारं साम गायति।</strong></li>
</ul>

  </div>
</article>


        

        



    <aside class="card border noPrint" id="section-tree-item-koshaH_upasargArtha-chandrikA_180_prati_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/sanskrit/koshaH/upasargArtha-chandrikA/180_prati/">१८० प्रति </a>
            <a data-toggle="collapse" href="#section-tree-item-body-koshaH_upasargArtha-chandrikA_180_prati_md" role="button" aria-expanded="false" aria-controls="section-tree-item-body-koshaH_upasargArtha-chandrikA_180_prati_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-koshaH_upasargArtha-chandrikA_180_prati_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८० प्रति</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/sanskrit/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/sanskrit/actions/workflows/build.yml"><img src="https://github.com/vishvAsa/sanskrit/actions/workflows/build.yml/badge.svg"> Built </a> on 2026 Feb 5 11:08:52 UTC. (<a href="http://google.com/search?q=11%3a08%3a52%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
