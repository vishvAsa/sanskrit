<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कृते विश्वासटिप्पन्यः  | १५८ अभि</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/sanskrit/koshaH/upasargArtha-chandrikA/158_abhi/" rel="alternate" type="application/rss+xml" title="संस्कृते विश्वासटिप्पन्यः" />
    <link href="/sanskrit/koshaH/upasargArtha-chandrikA/158_abhi/" rel="feed" type="application/rss+xml" title="संस्कृते विश्वासटिप्पन्यः" />

    <meta property="og:url" content="https://vishvAsa.github.io/sanskrit/koshaH/upasargArtha-chandrikA/158_abhi/">
  <meta property="og:site_name" content="संस्कृते विश्वासटिप्पन्यः">
  <meta property="og:title" content="१५८ अभि">
  <meta property="og:description" content="अज् {अभ्यज्} अज् (अज गतिक्षेपणयोः)। ‘यत् सम्यञ्चा मिथुनावभ्यजाव’ (ऋ० १।१७९।३)। अभ्यजाव संगच्छावहै, सङ्गतौ संयुतौ संयुक्तौ सम्पृक्तौ स्याव। अञ्ज् {अभ्यञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘अञ्जते व्यञ्जते समञ्जते क्रतुं रिहन्ति मधुना भ्यञ्जते’ (अथर्व० १८।३।१८)। अभ्यञ्जते नवनीतेन माधुर्योपेतेनाभ्यक्तशरीरं कुर्वन्तीत्यर्थः। ‘नवनीतेनाभ्यञ्जन्ति।’ (ऐ० ब्रा० १।३)। अभ्यञ्जन्ति म्रक्षयन्ति, अनुलिम्पन्ति। ‘अञ्जानो अजरैरभि’ (ऋ० २।८।४)। उक्तोऽर्थः। ‘भारस्योद्वहनार्थं च रथाक्षोऽभ्यज्यते यथा’ (सौन्दर० १४।१२)। अभ्यज्यते उपस्निह्यते। ‘अक्तोऽभ्यक्तो वेष्टित्युपवेष्टिती’ (आप० ध० १।८।२)। अक्तोऽञ्जनेनाक्ष्णोरभ्यक्तस्तैलेन। वेष्टिती वेष्टितशिराः। कटिप्रदेशो द्वितीयेन वाससा वेष्टितो यस्य स उपवेष्टिती। अत् {अभ्यत्} अत् (अत सातत्यगमने)। ‘अतिथिरभ्यतितो गृहान्भवति’ (नि० ४।५।१)। अभ्यतितः पर्यटितः, अभ्यागतः। अम् {अभ्यम्} अम् (अम गत्यादिषु, अम रोगे)। ‘अग्ने त्वमस्मद् युयोध्यमीवा अनग्मित्रा अभ्यमन्त कृष्टीः’ (ऋ० १।१८९।३)। अभ्यमन्ति रुजन्ति उपतापयन्ति, उपपीडयन्ति, आक्रामन्तीति वा। ‘किं शूरपत्नि नस्त्वमभ्यमीषि वृषाकपिम्’ (ऋ० १०।८६।८)। अभ्यमीषि विप्रकरोषि, कदर्थयसि वेगेनाभियासीति वा। अर्च् {अभ्यर्च्} अर्च (अर्च पूजायाम्)। ‘इम उ त्वा पुरुशाक प्रयज्यो जरितारो अभ्यर्चन्त्यर्कैः’ (ऋ० ६।२१।१०)। अभ्यर्चन्ति पूजयन्ति। अभिर्नार्थेन्तरं करोति। अर्ह् {अभ्यर्ह्} अर्ह् (अर्ह पूजायाम्)। ‘परशुरामो माल्यवन्तमभ्यर्हयति’ (महावीर० २)। अर्हयतीत्येवार्थः। नार्थोऽभिना। ‘अभ्यर्हितं पूर्वं निपतति’ (वा०)। अव् {अभ्यव्} अव् (अव रक्षणादिषु)। ‘सोमो मीढ्वाँ अभि नो ज्योतिषावीत्’ (ऋ० ९।९७।३९)। अभ्यावीत् अतीतृपत्, प्रत्यग्रानकरोत्, प्रत्याश्वस्तानचारीत्। अश् {अभ्यश्} अश् (अश व्याप्तौ)। ‘विश्वा इत् स्पृधो अभ्यश्नवाव’ (ऋ० १।१७९।३)। अभिभवेवेत्यर्थः। ‘तदस्य प्रियमभि पाथो अश्याम्’ (ऋ० १।१५४।५)। अभ्यश्याम् प्राप्नुयाम्)। ‘अभ्याशो ह यदस्मै स कामः समृध्येत् यत्कामः स्तुवीत’ (छां० उ० १।३।१२)। अभ्याश आशा। अस् {अभ्यस्} अस् (अस भुवि)। ‘विश्वा जातान्यभ्यस्मि मह्ना’ (ऋ० ८।१००।१४)। अभ्यस्मि=अभिभवामि। ‘कृष्टीर्यो विश्वा अभ्यस्त्येक इत्’ (ऋ० ८।२४।१९)। अभ्यस्ति अभिभवति। ‘ते हि यज्ञेषु यज्ञियास ऊमाः सधस्थं विश्वे अभि सन्ति देवाः’ (ऋ० ७।३९।४)। अभिभवन्तीति स्कन्दः। अभितिष्ठन्तीति दुर्गः। ‘त्वया वीरेण वीरवोऽभि ष्याम पृतन्यतः’ (ऋ० ९।३५।३)। ‘इन्द्रेण मन्युना वयमभि ष्याम पृतन्यतः’ (अथर्व० ७।९७।१)। उक्तोऽर्थः। ‘यदत्र ममाभिष्यात्’ (पा० १।४।९१ सूत्रवृत्तौ)। यदत्र माम्प्रति स्यात्, योत्र मे भागः स्यादित्यर्थः। ‘लक्षणाद्यर्थविरहात्कर्मप्रवचनीयत्वाप्राप्तेरुपसर्गत्वावस्थितेरुपसर्गप्रादुर्भ्यामस्तिर्यच्परः’ (पा० ८।३।८७) इति षत्वम्। ‘पृणन्नापिरपृणन्तमभि ष्यात्’ (ऋ० १०।११७।७)। अतिशयीत, विशेषयेत्, अतिक्रामेत्। ‘अभ्यहं विश्वाः पृतना यथासानि’ (अथर्व० ६।९७।१)। अभ्यसानि=अभिभवानि। ‘अपो येन सुक्षितये तरेमाऽध स्वमोको अभि वः स्याम’ (ऋ० ७।५६।२४)। अभिष्याम प्राप्नुयामेत्यर्थः। अस् {अभ्यस्} अस् (असु क्षेपे)। ‘धन्यो वन्यमतङ्गजः परिचयप्रागल्भ्यमभ्यस्यति’ (मालती० ९।३२)। अभ्यस्यति शीलयति। ‘इयन्ति वर्षाणि तया सहोग्रमभ्यस्यतीव व्रतमासिधारम्’ (रघु० १३।६७)। शीलयति, आसेवते। ‘शरभृष्टीरादीप्ताः प्रतिदिशमभ्यस्यति’ (कौ० सू० ३३।१३-१४)। अभ्यस्यति अभितः प्रक्षिपति। ‘नान्यो राजानमभ्यस्येदराजन्यः कथं चन’ (भा० शां० ९६।७)। अभिमुखं शस्त्रं क्षिपेदित्यर्थः। ‘वेदमेव सदाऽभ्यस्येत्’ (मनु० २।१६६)। वेदाध्यायं शीलयेत्, स्वाध्यायमधीयीतेत्यर्थः। ‘मृगकुलं रोमन्थमभ्यस्यतु’ (शा० २।६)। कामं रोमन्थं वर्तयत्वित्यर्थः। ‘काममभ्यस वा मा वा, न त्वां योत्स्ये कथंचन’ (भा० भीष्म० १०८।४३)। प्रक्षिपेत्यर्थः। शरानिति शेषः। ‘शीघ्रमभ्यस्यतो बाणान् सन्दधानस्य चानिशम्। नान्तरं ददृशे किञ्चित्कौन्तेयस्य यशस्विनः’ (भा० आदि० १३८।४१)॥ उक्तोऽर्थः। ‘अभ्यस्यमाने शक्त्यस्त्रे’ (भा० शल्य० ४६।७०)। प्रास्यमान इत्यर्थः। इहोदाहृतिष्वभिः क्वचिदाभिमुख्ये वर्तते क्वचिदाभीक्ष्ण्ये इति यथायोगमूह्यम्। ‘कुकर्मजामिवाभ्यस्यन्भविष्यन्तीमधोगतिम्’ (कथा० २४।९४)। अभ्यस्यन्भूयो भूयः संस्मरन्। ‘अभ्यसन् सिद्धिकार्यं हि विष्णुं दृष्ट्वा हि तस्थिवान्’ (हरि० १।२९।१३)। जपन् विष्णुं ध्यायन्वेति नीलकण्ठः। ‘अदान् मृदुमार्दवमुक्तियुक्त्या युक्तं तदीया जनतासु जिह्वा। लोला स्वयं स्थैर्यगुणं तु सभ्यानभ्यासयन्ती कुतुकाय किं नः’ (जै० कु० १।४३)॥ अभ्यासयन्ती असकृद् ग्राहयन्ती। ‘बहुभिस्तेन चाभ्यस्तस्तं विव्याध ततोधिकैः’ (भा० द्रोण० १४।२६) अभ्यस्तो विद्धः। ‘अभ्यस्तो बहुभिर्बाणैः’ (भा० द्रोण० १४७।२०)। असकृन्निहत इत्यर्थः। ‘त्वयाऽभ्यस्तः पुनः पुनः’ (भा० द्रोण० १५१।२०)। अभ्यस्त आवर्तितः, गुणितः। कोप इति शेषः। ‘अयुतं नियुतं प्रयुतं तत्तदभ्यस्तम्’ (नि० ३।१०।१)। उक्तोऽर्थः। ‘अनभ्यस्तरथचर्या वयम्’ (उत्तर० ५)। अनभ्यस्ताऽशीलिता। ‘सहस्रकृत्वस्त्वभ्यस्य बहिरेतत् त्रिकं द्विजः’ (मनु० २।७९)। सहस्रावृत्तिं जपित्वा, सहस्रवारमावर्त्येत्यर्थः। ‘सकृदेवानतं शेकू रथमभ्यसितुं परे’ (भा० वि० ५५।२०)। अभ्यसितुं परिचेतुं वेदितुम्। ‘स्वाध्यायाभ्यसनं चैव वाङ्मयं तप उच्यते’ (गीता० १७।१५)। अभ्यसनमभ्यास आवृत्तिः पुनः पुनः करणम्। ‘विद्यामभ्यसनेनेव प्रसादयितुमर्हसि’ (रघु० १।८८)। ‘वेदाभ्यासजडः कथं नु…। निर्मातुं प्रभवेन्मनोहरमिदं रूपं पुराणो मुनिः’ (विक्रम० १।८)॥ उक्तोऽर्थः। ‘एतेन सर्वे व्याख्याता व्याख्याता’ (ब्र० सू० १।४।२८)। इति पदाभ्यासोऽध्यायपरिसमाप्तिं द्योतयतीति तत्र शङ्करः। ‘तद्यथाभ्यासमभिधीयताम्’ (उत्तर० १)। यथाभ्यासं यथाशीलम्। वेदस्वीकरणं पूर्वं विचारोऽभ्यसनं जप:। तद्दानं चैव शिष्येभ्यो वेदाभ्यासो हि पञ्चधा॥ आप् {अभ्याप्} आप् (आप्लृ व्याप्तौ)। ‘स त्वां कुरुकुलश्रेष्ठ किंचिदर्थमभीप्सति’ (भा० आश्रम० ११।४)। किञ्चित्कार्यं कर्तुमभितः प्राप्तुमिच्छतीत्यर्थः। इ {अभी} इ (इण् गतौ)। ‘…तत्र चाभ्यागात् कोप्यपूर्वो द्विजः पुरि’ (कथा० ३३।१३३)। अभ्यागात् आगन्तुक इत्यागात्। ‘सूर्यो देवीमुषसं रोचमानां मर्यो न योषामभ्येति पश्चात्’ (ऋ० १।११५।२)। अभ्येति=अव्यवहितमन्वग् गच्छति। निरन्तरमनुसरति। ‘वृषेव पत्नीरभ्येति रोरुवत्’ (ऋ० १।१४०।६)। अभ्येति वेगेनोपधावति। ‘रेक्णस्वत्यभि या वाममेति’ (ऋ० १०।६३।१६)। ‘अपान्यदेत्यभ्यन्यदेति’ (ऋ० १।१२३।७)। अभ्येति अभिवर्तते, उपैति। ‘तामौक्ष्णैश्चर्मभिः पश्चात्प्राञ्चो विभजमाना अभीयुः’ (श० ब्रा० १।२।५।२)। ‘प्रेह्य भीहि धृष्णुहि न ते वज्रो नि यंसते’ (ऋ० १।८०।३)। अभीहि संनिधेहि उपेहि। ‘अभीहि मन्यो तवसस्तवीयान्’ (अथर्व० ४।३२।३)। अभिमुखं गच्छेत्याह। ‘अस्मानत्तुमभ्येति परिग्लानो बुभुक्षया’ (भट्टि० ७।८४)। उपसर्पति, उपैति, उपक्रामतीत्यनर्थान्तरम्। ‘यो अन्येद्युरुभयद्युरभ्येति’ (अथर्व० १।२५।४)। अभ्येति=आयाति। ‘रामोऽभ्येति पुरीं लङ्कामस्माकमुपरोधकः’ (रा० ६।६।१६)। लङ्कामुपरोत्स्यामीत्यभिवर्तत इत्याह। ‘प्राज्ञस्य मूर्खस्य च कार्ययोगे समत्वमभ्येति तनुर्न बुद्धिः’ (अवि० ५।५)। अभ्येति प्राप्नोति। ‘देहो वा जीवतोऽभ्येति जीवो वाभ्येति देहतः’ (भा० शां० २८।५१)। अभ्येति=उत्पद्यते, जायते, आविर्भवति। ‘वनं पदाभ्यैः केन हेतुना’ (भट्टि० ५।६७)। अभ्यैः=अभ्यागाः। उपायाः। लङि रूपम्। ‘शुनं कीनाशा अभि यन्तु वाहैः’ (ऋ० ४।५७।८)। सीरमादाय क्षेत्राण्यभिलक्ष्य यन्तु बलीवर्दैर्हालिका इत्यर्थः। ‘देहान् यथेष्टमभ्येति हित्वेमां मानुषीं तनुम्’ (भा० आश्व० १९।३१)। अभ्येति सङ्क्रामति, प्राप्नोति। ‘सतीव योषित्प्रकृतिः सुनिश्चला पुमांसमभ्येति भवान्तरेष्वपि’ (शिशु० १।७२)। उक्तोऽर्थः। ‘पावके विनिवृत्ते तु नीलो राजाऽभ्यगात् तदा’ (भा० सभा० २१।५८)। अभ्यगात् उपागमत्। प्राविक्षदित्यर्थः। ‘गन्धर्वराजोऽप्सरसमभ्यगादुर्वशीं वराम्’ (भा० वन० ४५।४)। उपासर्पदित्यर्थः। ‘स हाहं यशसां यशः श्वेतं…लिन्दु माऽभिगाम्’ (छां० उ० ८।१४।१)। लिन्दु स्त्रीव्यञ्जनं गर्भवासं मा प्रापम्, तत्र मा प्रविक्षमित्याह। ‘स ब्रह्म परमभ्येति वायुभूतः खमूर्तिमान्’ (मनु० २।८२)। अभ्येति आभिमुख्येन गच्छति। ‘मारुतं पुरुहूतं च गुरुं पावकमेव च। चतुरो व्रतिनोऽभ्येति ब्राह्मं तेजोऽवकीर्णिनः’ (मनु० ११।१२१)॥ अभ्येति सङ्क्रामति। ‘नाविविदिषुमभ्येति सम्पत्’ (भट्टि० ७।९९)। उपैतीत्यर्थः। ‘पूर्वं त्वामुपयास्यामि ततो भ्येष्यामि तं पतिम्’ (कथा० ८४।२५)। निगदव्याख्यातम्। ‘रयादभीयाय परान् रुषा वृत्र इवामरान्’ (शि० भा० १३।११८)। अभीयाय=अभिदुद्राव, प्रार्थयाञ्चके। ‘तामृश्यो भूत्वा रोहितं भूतामभ्यैत्’ (ऐ० ब्रा० ३।३३)। अभिगतवान्, मिथुनधर्मं प्राप्तवान्। रोहितं भूताम्। भू प्राप्तौ। लोहितं लोहितत्वं प्राप्ताम्। ऋतुमतीं जातामित्यर्थः। ‘यशसा वा एषोऽभ्येति य आर्त्विज्येन’ (ऐ० ब्रा० ६।३४)। युक्तो भवतीत्यर्थः। अष्टमेब्दे चतुर्वेदी द्वादशे सर्वशास्त्रवित्। षोडशे कृतवान्भाष्यं द्वाविंशे मुनिरभ्यगात्॥ शङ्करोद्देश्यकोक्तिः। अभ्यगात् समाधिस्थोऽभूदित्यर्थः। प्राणान्मुमोचेत्युक्तं भवति। ‘सप्त मर्यादाः कवयस्ततक्षुस्तासामेकामिदभ्यंहुरोगात्’ (ऋ० १०।५।६)। अभिगात् अभिगच्छति अतिक्रामति। ‘विश्वा अभीती रपसो युयोधि’ (ऋ० २।३३।३)। अभीतयो भियानानि, आक्रमणानि। ‘याः सेना अभीत्वरीः’ (वा० सं० ११।७७)। अभीत्वरीः=अभियायिन्यः। ‘तासामेकामभिगच्छन्नंहस्वान् भवति’ (नि० ६।२७।२)। अभिगच्छन्नतिक्रामन्। अत्यर्थेऽभिः। इष् {अभीष्} इष् (इष इच्छायाम्)। ‘निधिं निधिपा अभ्येनमिच्छात्’ (अथर्व० १२।३।४२)। निधिं वरयेत्, वनुयात्, याचेत, कामयेत। इष् {अभिइष्} इष् (इष आभीक्ष्ण्ये)। ‘सरस्वती त्वा मघवन्नभीष्णात्’ (तै० ब्रा० १।४।२।१)। भिषज्यत्वित्यर्थः। अडभावश्छान्दसः। ईक्ष् {अभीक्ष्} ईक्ष् (ईक्ष दर्शने)। ‘सोग्निमेवा भीक्षमाणो व्रतमुपैति’ (श० ब्रा० १।१।१।२)। अग्नौ दृशं पातयन्नित्यर्थः। उक्ष् {अभ्युक्ष्} उक्ष् (उक्ष सेचने)। ‘यदिष्ट-रूपरसगन्धस्पर्शं प्रोक्षितमभ्युक्षित च तच्छुचि।’ सामान्येन जलेन धौतमभ्युक्षितमिति श्रौतपदार्थनिर्णयः। ‘प्रोक्षिताऽभ्युक्षिताः सौम्याः’ (भा० अनु० ९८।३४)। प्रोक्षणाभ्युक्षणावोक्षणानीत्थं विविञ्चन्ति कोविदाः–उत्तानेनैव हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ ‘संचारमभ्युक्ष्य’ (का० श्रौ० ३।४।१)। अभ्युक्ष्य=अभिषिच्य=अभिवृष्य। ‘शिरसि शकुन्तलामभ्युक्ष्य’ (शा० ४)। उच् {अभ्युच्} उच् (उच समवाये)। ‘अभि वा एष एतानुच्यति येषां पूर्वापरा अन्वञ्चः प्रमीयन्ते’ (तै० सं० २।२।२।५)। अभ्युच्यति आभिमुख्येन समवैति। एषोग्निस्तान्रुचिविषयं करोति सोत्सुकं मार्गतीति संस्कृतशार्मण्यकोषः। उन्द् {अभ्युन्द्} उन्द् (उन्दी क्लेदने)। ‘तस्मादसाविमां वृष्ट्याभ्युनत्ति’ (ऐ० ब्रा० २।१)। क्लेदयति आर्द्री करोतीत्यर्थः। ऊर्णु {अभ्यूर्णु} ऊर्णु (ऊर्णुञ् आच्छादने)। ‘अभ्यूर्णोति यन्नग्नं भिषक्ति विश्वं यत् तुरम्’ (ऋ० ८।७९।२)। अभ्यूर्णोति अभित आच्छादयति। प्रावृणोति। ‘माता पुत्रं यथा सिचाभ्येनं भूम ऊर्णुहि’ (अथर्व० १८।२।५०)। ‘जायापतिमिव वाससाभ्येनं भूम ऊर्णुहि’ (अथर्व० १८।२।५१)। उक्तोऽर्थः। ऊह् {अभ्यूह्} ऊह् (ऊह वितर्के)। ‘तस्माद्यदेव किञ्चानूचानोऽभ्यूहत्यार्षं तद् भवति’ (नि० १३।१२)। अभ्यूहति तर्कयति मीमांसित्वा विजानाति। ‘अथाङ्गारैरभ्यूहति’ (कपालानि) (श० ब्रा० १।२।१।१३)। आच्छादयति, उपदधाति। आस्तृणाति। ‘पुरीषेणाभ्यूहति’ (तै ० सं० ५।२।३।७)। उक्तोऽर्थः। ‘अदेवो यदभ्यौहिष्ट देवान्’ (ऋ० ६।१७।८)। अभ्यौहिष्ट पर्यवास्थित, परिपन्थ्यभूत्, देवान् प्रत्युपशयस्थोऽस्थात्। ‘उत्तरं सूत्रमभ्युह्य स्वयमेव मयोदितम्’ (कथा० ७।११)। अभ्युह्य स्वबुद्ध्योन्नीय। ऋ {अभ्यृ} ऋ (ऋ गतिप्रापणयोः)। ‘अभि कृष्णेन रजसा द्यामृणोति’ (ऋ० १।३५।९)। अभ्यृणोति=आसादयति। सवितेति शेषः। ऋष् {अभ्यृष्} ऋष् (ऋषी गतौ)। ‘अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः’ (ऋ० १०।७५।४)। अभ्यर्षन्ति=अभ्यृषन्ति=अभि त्वरन्ते, वेगेनाभिमुखं यान्ति। ‘अभी नो अर्ष दिव्या वसूनि’ (ऋ० ९।९७।५१)। अभ्यर्ष इत आवह। ‘अभ्यर्ष महानां देवानां वीतिमन्धसा’ (ऋ० ९।१।४)। वीतिं यज्ञमागच्छेत्याह। ‘अभ्यर्ष गुह्यं चारु नाम’ (ऋ० ९।९६।१६)। कम् {अभिकम्} कम् (कमु कान्तौ)। ‘न च कामसम्पदमभिकामयते’ (कि० १८।२३)। अभिकामयते कामयते प्रार्थयते। अभिर्धात्वर्थं न विशिनष्टि। ‘दासी-कन्यासहस्रेण शर्मिष्ठामभिकामये’ (भा० आदि० ८०।१६)। अभिकामयेऽभिलषामि। कम्प् {अभिकम्प्} कम्प् (कपि चलने)। ‘सोमविक्रयिणं हिरण्येनाभिकम्पयति’ (का० श्रौ० ७।८।१५)। अभिकम्पयति विचालयति प्रलोभयति, गर्धयति। काङ्क्ष् {अभिकाङ्क्ष्} काङ्क्ष् (काक्षि वाछि इच्छायाम्)। ‘नात्यर्थमभिकाङ्क्षामि मृगयां सरयूवने’ (रा० २।४९।१५)। अभिकाङ्क्षामि काङ्क्षामि इच्छामि। काश् {अभिकाश्} काश् (काशृ दीप्तौ)। ‘तया नस्तन्वा शन्तमयाभि चाकशीहि’ (वा० सं० १६।२)। अभिचाकशीहि=उद्भासय विभापय। ‘धृतस्य धारा अभि चाकशीमि’ (ऋ० ४।५८।५)। अभिचाकशीमि सम्पश्यामि प्रेक्षे। कुष् {अभिकुष्} कुष् (कुष निष्कर्षे)। ‘न दालकर्णनासास्रोतोदशनविवराण्यभिकुष्णीयात्’ (सुश्रुत० १।१४५।२)। अभितो निष्कर्षेदित्यर्थः। कृ {अभिकृ} कृ (डुकृञ् करणे)। ‘गर्भमेवैतत्सन्तमभिजुहोति गर्भं सन्तमभिकरोति’ (श० ब्रा० २।३।१।४)। अभिकरोति उपकरोति, अनुगुणमाचरति। ‘यथाभिचक्र देवास्तथाऽप कृणुता पुनः’ (अथर्व० ३।९।१)। अभिचक्र=संविदधथुः, उपचक्रथुः। ‘निः सपत्नौ कुरुक्षेत्रे निवेशमभिचक्रतुः’ (भा० आदि० २१०।२७)। अभिचक्रतुः=निर्ममतुः। कृष् {अभिकृष्} कृष् (कृष विलेखने)। ‘अथ सर्वे रणं मुक्त्वा प्रयाताः खचरा दिवम्। अस्मानेवाभिकर्षन्तो दीनान्मुदितमानसाः’ (भा० वन० २४८।११)॥ अभिकर्षन्तो दमयन्तो न्यग्भावयन्तः। कृ {अभिकृ} कृ (कृ विक्षेपे)। ‘ततस्ते बहुभिर्योगैः कैवर्ता मत्स्यकाङ्क्षिणः। गङ्गायमुनयोर्वारि जालैरभ्यकिरस्तदा’ (भा० अनु० ५०।१५)॥ अभ्यकिरन्=आकिरन्, तत्र वारिणि जालानि विस्तारितवन्त इत्यर्थः। ‘अभ्यकीर्यत शोकेन भूय एव महीपतिः’ (रा० २।१४।५६)। शोकाप्लुतः शोकेन परीतो भूदित्यर्थः। क्लृप् {अभिक्लृप्} क्लृप् (कृपू सामर्थ्ये)। ‘वासन्तिकावृतू अभिकल्पमानाः’ (वा० सं १३।२५)। अभिकल्पमानास्तद्योग्याः सम्पद्यमानाः। ‘अभिजिताभिक्लृप्ता’ (श० ब्रा० १२।३।१।४)। क्रन्द् {अभिक्रन्द्} क्रन्द् (क्रदि आह्वाने रोदने च)। ‘अभि क्रन्दति हरितेभिरासभिः’ (ऋ० १०।९४।२)। अभिक्रन्दति=अभितः क्रन्दति शब्दायते। ‘अभि क्रन्द प्र त्रासय’ (अथर्व० ५।२१।४)। अभिक्रन्द शब्दायस्व वाश्यस्व रोरुहि। ‘अभिक्रन्दन्नृषभो वासितामिव’ (अथर्व० ५।२०।२)। स्त्रीगवीमभिगर्जन्नित्याह। क्रम् {अभिक्रम्} क्रम् (क्रमु पादविक्षेपे)। ‘अभि स्रुचः क्रमते दक्षिणावृतः’ (ऋ० १।१४४।१)। स्रुचोऽभिक्रमते=ता अभि वर्तते, ता अभिमुखं याति। ‘स्पृधो अदेवीरभि च क्रमाम बिश आदेवीरभ्यश्नवाम’ (ऋ० ६।४९।१५)। अभिक्रमाम अभिभवाम। ‘ते सरांसि गिरीन्सर्वान्संकटानि वनानि च। दरीदुर्गांश्च शैलांश्च कृत्स्नांस्तानभिचक्रमुः’ (रा० ४।४७।३)॥ अभिचक्रमुः पर्याटुः। ‘यो हिसार्थमभिक्रान्तं हन्ति’ (आप० ध० १।२९।७)। अभिक्रान्तम् अभिपतितम्। ‘अभिक्रान्तापक्रान्तानि (सामानि) भवन्ति’ (पञ्चविं० ५।८।३)। अभिक्रान्तमारोहः। अपक्रान्तमवरोहः। ‘अभिक्रामं सायं जुहोत्यवक्रामं प्रातः’ (आप० श्रौ० ६।३।१०।५)। अभिक्रम्याभिक्रम्याहवनीयस्य समीपम्। ‘तमभिक्रम्य सर्वेऽद्य वयं चार्थामहे वसु’ (भा० वन० ९८।२०)। अभिक्रम्य=उपेत्य। ‘नेहाभिक्रमनाशोस्ति प्रत्यवायो न विद्यते’ (गीता० २।४०)। अभिक्रम उपक्रमः, प्रारब्धं कर्म। अहितान्प्रत्यभीतस्य रणे यानमभिक्रमः (अमरः)। आरोहणमभिक्रम इति वैजयन्ती। ‘द्वाभ्यामभिक्रम्य’ (ऋ० प्रा० १०।२)। प्रारभ्येत्यर्थः। ‘अभिक्रमणं वचनाददृष्टेन’ (गौ० ध०)। अभिक्रमणमुपसर्पणम्। ‘अग्नि र्वा एतस्य पशूनपक्रमयति यस्य पशवोऽपक्रामन्त्यग्निरेव तस्य पशूनभिक्रमयति यस्य पशवोऽभिक्रामन्ति’ (पञ्च० ब्रा० १२।४।२५)। अपक्रमणाभिक्रमणे प्रतिद्वन्द्विनी। अपक्रमणमपसरणमाह। अभिक्रमणं चोपसरणम्। क्री {अभिक्री} क्री (डुक्रीञ् द्रव्यविनिमये)। ‘एकं वा एष क्रीयमाणोऽभिक्रीयते छन्दसामेव राज्याय’ (श० ब्रा० ३।३।२।६)। किञ्चित् प्रयोजनमुद्दिश्य क्रयणमभिक्रयणम्। क्रुश् {अभिक्रुश्} क्रुश् (क्रुश आह्वाने रोदने च)। ‘तं भूतान्यभ्यक्रोशन् ब्रह्महन्निति’ (तै० सं० २।५।१।२)। अभ्यक्रोशन् सनिन्दमाह्वयन् सक्रोधं समबोधयन्। ‘ततो वालिनमुद्यम्य सुग्रीवः शिबिकां तदा। आरोपयदभिक्रोशन्नङ्गदेन सह प्रभुः’ (रा० ४।२५।२८)॥ अभिक्रोशन् विलपन् परिदेवयमानः। आरोपयत विक्रोशन्नङ्गदेन सहैव त्विति पाठान्तरम्। क्षम् {अभिक्षम्} क्षम् (क्षमूष् सहने)। ‘ऽभी नु मा वृषभ चक्षमीथाः’ (ऋ० २।३३।७)। दयस्व मामनुगृहाण मां वेत्याह। ‘यूयं नः पुत्रा अदितेरदब्धा अभि क्षमध्वं युज्याय देवाः’ (ऋ० २।२८।३)। सानुग्रहा भवतेत्यर्थः। ‘अभि नो वीरो अर्वति क्षमेत’ (ऋ० २।३३।१)। उक्तचर एवार्थः। क्षर् {अभिक्षर्} क्षर् (क्षर संवलने)। ‘ये ते पवित्रमूर्मयोऽभिक्षरन्ति धारया’ (ऋ० ९।६१।५)। अभिक्षरन्ति=अभिस्रवन्ति=अभिष्यन्दन्ते। ‘शिवा अभि क्षरन्तु त्वापो दिव्याः पयस्वतीः’ (अथर्व० ८।२।१४)। ‘सिन्धुर्न निम्नमभि वाज्यक्षाः’ (ऋ० ९।९७।४५)। अक्षा इति क्षरतेरीडभावे लुङि रूपम्। ‘मनो वै सम्राट् परमं ब्रह्म नैनं मनो जहाति सर्वाण्येनं भूतान्यभिक्षरन्ति’ (श० ब्रा० १४।६।१०।१५)। उदितपूर्व एवार्थः। क्षिप् {अभिक्षिप्} क्षिप् (क्षिप प्रेरणे)। ‘महेन्द्रो मन्द्रगर्जाभिरभिक्षिपति गर्जतः’ (यो० वा० ६ (२)।११४।९) तर्जयते भर्त्सयत इत्यर्थः। ‘रथीव कशयाश्वाँ अभिक्षिपन्’ (ऋ० ५।८३।३)। अभिक्षिपन् प्रसभं प्राजन्नित्यर्थः। ‘अभिक्षिपन्तमैक्षिष्ट रावणं पर्वतश्रियम्’ (भट्टि० ८।५१)। अभिक्षिपन्तमतिशयानम्। ‘चतुष्पथगदायुद्धे’ (भा० आदि० ६८।१२)। अत्र भारतभावदीपे नीलकण्ठ आह– चत्वारः प्रक्षेप-विक्षेप-परिक्षेपाभिक्षेपाख्याः पन्थानोऽस्य। अभिक्षेपोऽग्रेण ताडनम् इति। खन् {अभिखन्} खन् (खनु अवदारणे)। ‘यो हीहाभिखनेदप त्वाऽभिविन्देत्’ (श० ब्रा० ११।१।६।१६)। अभिखनेत्=उत्खनेत्। उदोऽर्थेऽभिः। ख्या {अभिख्या} ख्या (ख्या प्रकथने)। ‘कदा मृळीकं सुमना अभिख्यम्’ (ऋ० ७।८६।२)। अभिख्यम्=पश्येयम्। चक्षिङ् ख्याञ् (चक्षिङ आदेशः)। ख्या च वेदे बहुलं दर्शने वर्तते। ‘दीर्घं यदाजिमभ्यख्यदर्यः’ (ऋ० ४।२४।८)। ‘अभि ख्यः पूषन्पृतनासु नस्त्वम्’ (ऋ० ३।४८।१९)। अनुग्रहबुद्ध्या पश्य। अवेक्षस्व नः। अस्मासु प्रतिजागृहीति वा। ‘अभि प्रयांसि सुधितानि हि ख्यः’ (ऋ० ६।१५।१५)। ‘नमः पितृभ्यो अभि ये नो अख्यन्’ (तै० सं० ३।२।८।३)। ‘अभिख्या नो मघवन्नाधमानान्’ (ऋ० १०।११२।१०)। ‘अभिख्या भासा बृहता शुशुक्वनिः’ (ऋ० ८।२३।५)। इह सर्वत्र निर्विशेषोऽनन्तरोदीरित एवार्थः। ‘अभिख्याता मर्डिता सोम्यानाम्’ (ऋ० ४।१७१७)। अभिख्याताऽवेक्षकः प्रेक्षकः। तृजन्तमेतत्। ‘पुण्यमेतदभिख्यातं त्रिषु लोकेषु भारत’ (भा० अनु० ९६।१६)। अभिख्यातं प्रख्यातं प्रतीतं विदितम्। ‘स्वयमुपहतः, विप्रकृतः पापकर्माभिख्यातः…चेति भीतवर्गः’ (कौ० अ० १।१४।३)। अभिशस्त इत्यर्थः। ‘काप्यभिख्या तयोरासीद् व्रजतोः शुद्धवेषयोः’ (रघु० १।४६)। अभिख्या शोभा। ‘कानि वाऽस्य पुण्यभाञ्जि भजन्त्यभिख्यामक्षराणि’ (हर्ष० प्रथम उच्छ्वासे)। मिथ्याऽभियोगोऽभिख्यानम् इति वैजयन्ती। अमरोपि मिथ्याभियोगोऽभिख्यानमिति पठति। ‘कलहकण्टक इत्यभिख्यापिताख्यः’ (दशकु० पृ० १३६)। अभिख्यापिता प्रसिद्धिं गमिता। गम् {अभिगम्} गम् (गम्लृ गतौ)। ‘तद्विज्ञानार्थं स गुरुमेवाभिगच्छेत्’ (मुण्डको० १।२।१२)। अभिगच्छेत् उपेयात्, प्रतिपद्येत, उपपद्येत। ‘तां शीघ्रमभिगच्छ त्वमभिगम्यां तपस्विनीम्’ (रा० २।११७।१६)। ताम् (अनसूयाम्) अभिगच्छ उपेहि। ‘आ देवो दूतो अजिरश्चिकित्वान् त्वद् देवापे अभि मामगच्छत्’ (ऋ० १०।९८।२)। मामभ्यगच्छत् मामुपैत्, मामभ्यवर्तत। ‘त्यक्त्वा ज्ञातिजनम् …। अनुरागाद्वने रामं दिष्ट्या त्वमभिगच्छसि’ (रा० ३।२।२१)। अभिगच्छसि अनुसरसि। ‘ततस्त्वां ब्राह्मणः…अभ्यगच्छत्कोसलायामृतुपर्णनिवेशने’ (भा० वन० ७६।२८)॥ अविन्दत् समगच्छत्। ‘श्रमेणानड्वान् कीलालं कीनाशश्चाभिगच्छतः’ (अथर्व० ४।११।१०)। अभिगच्छतः=अधिगच्छतः=अर्जयतः। ‘(मनसा) उशिजो जग्मुरभि तानि वेदसा’ (ऋ० ३।६०।१)। अधिजग्मुरवजग्मुरजानन्। ‘यद्वै हृदयेनाभिगच्छति तज्जिह्वया वदति’ (तै० सं० ६।३।१०।४)। अभिगच्छति सवेति, अनुभवति। ‘अभ्यागच्छः पतिं यत्त्वं भजगानम्’ (भा०)। मिथुनीभावं प्राप्नोरित्याह। ‘आसीनस्य स्थितः कुर्यादभिगच्छंस्तु तिष्ठतः’ (मनु० २।१९६)। अभिगच्छन् अभिमुखं गच्छन्। ‘मया पूर्वं बहुशोऽभिगतो हि सः’ (रा० ४।५९।११)। अभिगतः प्रपन्न उपदृष्टः। ‘पूर्वं चाभिगतं सन्तो भजन्ते पूर्वसारिणः’ (भा० उ० ७।१४)। अभिगतमभिमुखं प्राप्तम्। पूर्वसारिणः पूर्वाधारानुकारिणः। ‘आशावतेऽभिगताय सद्यः’ (बुद्ध० २।४०)। अभिगताय=अभ्यागताय=अभ्युपेताय। ‘नावमन्येदभिगतं न प्रणुद्यात्कथं चन’ (भा० अनु० ६३।१३)। उक्तोऽर्थः। ‘अस्मानभिगतश्चासि वयं च त्वामुपस्थिताः’ (भा० शां० ३५८।६)। उक्तपूर्व एवार्थः। ‘सर्वदाऽभिगतः सद्भिः’ (रा० १।१।१५)। अभिगतः पर्युपासितः। ‘नो ह्यनभिगतं मनसा वाग्वदति’ (श० ब्रा० ४।६।७।१९)। अनभिगतमविषयीकृतमविज्ञातम्। ‘अधृष्यश्चाभिगम्यश्च यादोरत्नैरिवार्णवः’ (रघु० १।१६)। अभिगम्यः सुखमुपगम्यः। स्पृह्यो रुच्य इति तूपचारात्। ‘अभिगमनीयाश्च गुणाः सर्वस्य’ (हर्ष०)। इहोक्तपूर्व औपवारिक एवार्थः। ‘विषवृक्षो नियोगी च यदेवाश्रित्य वर्धते। चित्रं करोति तस्यैव स्थानस्यानभिगम्यताम्’ (राज० ८।९१)॥ अनभिगम्यताऽनुपेयता, उपगमानर्हता। ‘तथा प्यनभिगमनीयो लोकस्य’ (मृच्छ० ४)। ‘मनुमेकाग्रमासीनमभिगम्य महर्षयः’ (मनु० १।१)। अभिगम्य=अभिमुखं गत्वा। ‘अभिगम्य हताशो हि निवृत्तो दहते कुलम्’ (भा० उ० ११५।८)। उक्तोऽर्थः। ‘अभिगम्य तु विप्रोष्य’ (गौ० ध० १।६।२)। ‘अनस्तमितमादित्यमभिगन्तुं समुत्सहे’ (रा० ४।६७।१५)। प्रत्युद्गन्तुमित्यर्थः। ‘अभिगन्तैव ब्रह्मा कर्ता क्षत्रियः’ (श० ब्रा० ४।१।४।१)। अभिगन्ता=प्रतिपत्ता=बोद्धा। ‘अभिगन्तास्मि भगिनीं मातरं वा तवेति ह’ (याज्ञ० २।२०५)। अभिगन्तास्मि=प्रकर्तास्मि=परामर्ष्टास्मि। ‘प्रसह्य दास्यभिगमे दण्डो दशपणः स्मृतः’ (याज्ञ० २।२९१)। अभिगमः प्रकर्म पारदार्यम्। ‘वधूसंयानं वा तदभिगमनोपस्थितमिदम्’ (मृच्छ० ६।४)। अभिगमनम् उपगमनम्। ‘योजनं गच्छति’ (पा० ५।१।७४) इत्यत्र ततोऽभिगमनमर्हतीति च क्रोशशतयोजनशतयोरुपसंख्यानम् इति वार्तिकम्। यौजनशतिक आचार्य इत्युदाहरणम्। शतयोजनादभिगमनमर्हतीत्यर्थः। आदरप्रयुक्तमभिमुखं गमनमभिगमनम्। गर्ज् {अभिगर्ज्} गर्ज् (गर्ज शब्दे)। ‘शार्दूलाविव चान्योन्यमामिषार्थेऽभ्यगर्जताम्’ (भा० द्रोण० १३३।३०)। अभ्यगर्जताम् आह्वयेताम्, आहूतिपूर्वमवाश्येताम्। उदनर्दताम्। गाह् {अभिगाह्} गाह् (गाहू विलोडने)। ‘अभि गोत्राणि सहसा गाहमानः’ (ऋ० १०।१०३।७)। अभिगाहमानो विलोडयमानः, सुदूरमन्तः प्रविशन्नित्यर्थः। गुप् {अभिगुप्} गुप् (गुपू रक्षणे)। ‘तेन नः सर्वतोऽभिगोपाय’ (श० ब्रा० २।३।४।४०)। अभिगोपाय गोपाय रक्ष। अनर्थकोऽभिः। तदर्थस्य सर्वत इत्यनेनोक्तत्वात्। ‘लङ्कायामभिगुप्तायां सागरेण समन्ततः’ (रा० ४।५८।२६)। ‘स्वचरित्राभिगुप्ता’ (रा० ५।५१।१७)। उक्तोऽर्थः। गुर् {अभिगुर्} गुर् (गुरी उद्यमने)। ‘अभी नो अग्न उक्थमिज्जुगुर्याः’ (ऋ० १।१४०।१३)। अभिजुगुर्याः=अभिनन्देः=अनुमन्येथाः=सहर्षं प्रतीच्छेः। ‘इष्टं बीतमभिगूर्तं वषट्कृतं तं देवासः प्रतिगृभ्णन्त्यश्वम्’ (ऋ० १।१६२।१५)। अभिगूर्तं प्रशस्तमभिनन्दितम्। ‘उतो तेषामभिगूर्तिर्न इन्वतु’ (ऋ० १।१६२ १२)। अभिगूर्तिः स्तुतिः। गृ {अभिगृ} गृ (गृ शब्दे)। ‘पूर्वमेवोदितमुत्तरेणाभिगृणाति’ (तै० सं० ५।१।४।१९)। अभिगृणाति=अनुवदति। ‘अभि यं (सर्वं) देव्यदिति र्गुणाति’ (ऋ० ७।३८।४)। अभिगृणाति स्तवीति, जुषते वा। ‘अभि यज्ञं गृणीहि नः’ (ऋ० १।१५।३)। अभिगृणीहि=अभिरोचय=अभिनन्द=जुषस्व। ‘तां त्वा विश्वे अभिगृणन्तु देवाः’ (वा० सं० १४।४)। उक्तोऽर्थः। ‘विश्वावसुरभि तन्नो गृणातु’ (ऋ० १०।१३९।५)। ‘एहि स्तोमाँ अभि स्वराऽभि गृणीह्या रुव’ (ऋ० १।१०।४)। ‘इमां वाचमभि विश्वे गृणन्तः’ (वा० सं० २।१८)। स्तुवन्त इत्यर्थः। ‘अन्तर्वेद्यभिगरो बहिर्वेद्यपगरः’ (वाराह श्रौ० ३।२।५।३३)। अभिनन्दता प्रशंसता ऋत्विजाऽऽह्वानमभिगरः। गै {अभिगै} गै (कै गै शब्दे)। ‘अभि सोभरे गिरा। गाय गा इव चर्कृषत’ (ऋ० ८।२०।१९)। अभिगाय कीर्तय। ‘प्राणांस्त्वं भूमानमभिगायतात्’ (छां० उ० १।५।४)। उक्तोऽर्थः। ‘इन्द्रगाथाभिर्वै देवा असुरानभिगायाथैनानत्यायन्’ (ऐ० ब्रा० ६।३२)। अभिगाय गीतैर्विमुग्धान्कृत्वा। योद्धुमाभिमुख्येन प्राप्येति तु सायणः। तत्रभवान् गाङ् गतौ इत्यस्य ल्यपि रूपं पश्यति। तदपि शक्यग्रहम्। धातुस्तु विरलप्रयोगः। ‘अपघ्नन्नेषि पवमान शत्रून् प्रियां न जारो अभिगीत इन्दुः’ (ऋ० ९।९६।२३)। अभिगीतः प्रशस्तः। ‘भृङ्गराजाभिगीतानि’ (वनानि) (रा० ६।१५।११)। मधुरैर्गुञ्जारवैरनुनादितानीत्याह। ग्रह् {अभिग्रह्} ग्रह् (ग्रह उपादाने)। ‘अभिजग्राह सौमित्रिर्विनद्योभौ पतत्त्रिभिः’ (भा० वन० २८७।२२)। अभिजग्राह प्रतिजग्राह प्रत्युज्जगाम। अभिहारोऽभिग्रहणमित्यमरः। अभियोगः, अवस्कन्द आस्कन्द इत्यर्थः। घ्रा {अभिघ्रा} घ्रा (गन्धोपादाने)। ‘अभिजिघ्रन्ती भुवनस्य नाभिम्’ (ऋ० १।१८५।५)। अभिजिघ्रन्ती लालयन्ती स्फालयन्ती। ‘तस्मादसाविमां वृष्ट्याभ्युनत्त्यभिजिघ्रति’ (ऐ० ब्रा० १।७)। अभिजिघ्रति चुम्बति। अभिघ्राणमुपभोगः। भूगतं हविर्द्योरुपभुङ्क्त इत्यर्थ इति षड्गुरुशिष्यः। अभिघ्राणं भौमरसादानमिति भट्टभास्करादयः। लोके प्रायेणोपाङ्पूर्वस्य जिघ्रतेः प्रयोगः। ‘वत्सं जातं गौरभिजिघ्रति’ (तै० सं० ६।४।११।४)। उक्तोऽर्थः। चक्ष् {अभिचक्ष्} चक्ष् (चक्षिङ् व्यक्तायां वाचि, छन्दसि दर्शने प्रायेण)। ‘इति ब्रुवाणं विदुरम् मुनिरभ्यचष्ट’ (भा० पु० ३।१३।५)। अभ्यचष्ट अभ्यभाषत। ‘यत्कायमभिचक्षते’ (भा० पु० ३।१२।५२)। अभिचक्षतेऽभिदधते। ‘यो मा पाकेन मनसा चरन्तमभिचष्टे अनृतेभिर्वचोभिः’ (ऋ० ७।१०४।८)। अभिचष्टेऽभिशपति, परुषं वदति। ‘मित्रः कृष्टीरनिमिषाऽभि चष्टे’ (ऋ० ३।५९।१)। अभिचष्टेऽभितः पश्यति। ‘अभि यो विश्वा भुवनानि चष्टे’ (ऋ० ७।६१।१)। उक्तोऽर्थः। ‘कदा चिकित्वो अभि चक्षसे नः’ (ऋ० ५।३।९)। अनुग्रहबुद्ध्या करुणाकटाक्षेण द्रक्ष्यसीत्याह। ‘ऋजु मर्तेषु वजिना च पश्यन्नभि चष्टे सूर्यो अर्य एवान्’ (ऋ० ६।५१।२)। ‘अभि ब्रह्मणि चक्षाथे ऋषीणाम्’ (ऋ० ७।७०।५)। उक्तोऽर्थः। ‘अथापि यत्र च्छिद्र इवादित्यो दृश्यते रथनाभिरिवाभिख्यायेत’ (ऐ० आ० ३।२।४)। अभिख्यायेत प्रतीयेत। ‘वेदाहं तस्य भेषजं चीपुद्रुरभिचक्षणम्’ (अथर्व० ६।१२७।२)। अभिचक्षणं वशीकरणमन्त्रमभिचारमन्त्रं वा। चर् {अभिचर्} चर् (चर गतिभक्षणयोः)। ‘यर्थवाहं नाभिचरे कदाचित्पतीन्’ (भा० वि० १६।६)। व्यभिचरामीत्यर्थः। विर्द्योतक इति त्यक्तः। ‘पतिं या नाभिचरति मनोवाग्देहसंयता’ (मनु० ९।२९)। उक्तोऽर्थः। ‘यथा नाभिचरेतां तौ वियुक्तावितरेतरम्’ (मनु० ९।१०२)। अत्राप्यभिचरणमतिचरणमाह। ‘तत्र विराधदनुकबन्धप्रभृतयः केप्यभिचरन्तीति नः श्रुतम्’ (महावीर० २)। अभिचरन्ति अपचरन्ति दुर्व्यवहरन्ति। ‘वेदे दुर्धिया जिहिंसिषया वा वैरिषु मन्त्रादिप्रयोगेऽभिचरतिः प्रसिध्यति। तथा चोदाहृतयः–मा नो घोरेण चरताभि धृष्णु’ (ऋ० १०।३४।१४)। ‘तं त्वष्टा हतपुत्रोऽभ्यचरत् सोऽभिचरणीयमपेन्द्रं सोममाहरत्’ (श० ब्रा० १२।७।१।१)। ‘अथो हैनयाप्यभिचरेत् (एनया=उद्वासनीयेष्ट्या) एतया वै भद्रसेनमजातशात्रवयाऽऽरुणिरभिचचार’ (श० ब्रा० ५।५।५।१४)। ‘मायायोगविदो वेदविदो वर्षं वाभिचरेयुः’ (कौ० अ० ४।३।११)। मन्त्रप्रयोगेणातिवृष्टिं शमयेयुरित्यर्थः। ‘अमुष्येति द्विषच्छब्देऽभिचरन्’ (का० श्रौ० २।४।२७)। वैरिमारणानुकूलो व्यापारोऽभिचारः, तं फलत्वेनाभिलषन्नित्यर्थः। ‘अभिचार्यमाणोपि तां दिशं गत्वा’ (का० श्रौ० १५।२।९)। अभिचारकर्मणा मार्यमाणोपीत्यर्थः। ‘वृष्ट्यायुः पुष्टिकामो वा तथैवाभिचरन्नपि’ (याज्ञ० १।२९५)। अदृष्टोपायेन परपीडाऽभिचार इति मिताक्षरा। ‘पूर्वाभिचरिता (मागधी नदी) राम सुक्षेत्रा सस्यमालिनी’ (रा० १।३२।१०)। पूर्वाभिचरिता पूर्वदिग्गामिनी। ‘वक्षोभिचारि चरुभाण्डमिव स्तनं यो देव्या विदेहदुहितुर्विददार काकः’ (हनुमन्नाटके ६।३२)। वक्षोभिचारि वक्षोभिचरतीति वक्षोपचरणशीलः। क्लीबत्वं दुःसमाधानम्। ‘उपचाराभिचाराभ्यां धर्ममावाहयस्व वै’ (भा० आदि० २२२।४३)। अभिचारो देवताकर्षणशक्तिरिति नीलकण्ठः। ‘धर्मं धर्मराजम्। ब्रह्मद्विषो ह्येष निहन्ति सर्वानाथर्वणस्तीव्र इवाभिचारः’ (महावीर० १।६२)। पूर्वतर एवार्थः। ‘ध्रुवं कर्तुः श्रद्धाविधुरमभिचाराय हि मखाः’ (महिम्नः २१)। अभिचाराय हिंसायै विनाशाय। अनुप्लवः सहायश्चानुचरोभिचरः समाः (अमरः)। अभिसर इति पाठान्तरम्। तत्साधीयः। चुद् {अभिचुद्} चुद् (चुद संचोदने)। ‘ऋषिः कश्चिदागत्य मम जन्माभ्यचोदयत्’ (भा० आदि० ७१।१९)। अभ्यचोदयत्=अपृच्छत्। नार्थोऽभिना। ‘असुरास्तत्र मां दृष्ट्वा कस्त्वमित्यभ्यचोदयन्’ (भा० आदि० ७६।३७)। उक्तोऽर्थः। जन् {अभिजन्} जन् (जनी प्रादुर्भावे)। ‘कामाक्रोधोऽभिजायते’ (गीता०)। आविर्भवति, संभवतीत्यनर्थान्तरम्। ‘शुचीनां श्रीमतां गेहे योगभ्रष्टोऽभिजायते’ (गीता० ६।४१)। अभिजायते पुनर्जायते। ‘तस्याः स्पृष्ट्वैव सलिलं नरः शैलोभिजायते’ (रा०)। सद्यो जायत इत्यर्थः। अभिः सामीप्ये। ‘कामं क्रोधं च लोभं च दम्भं दर्पं च भूमिपः। सम्यग् विजेतुं यो वेद स महीमभिजायते’ (भा० उ० १२९।३३)। महीं शासितुमर्हति। ‘एवं ज्येष्ठो प्यथोत्सिक्तो न राज्यमभिजायते’ (भा० उ० १।४९।१३)। प्रथमज इति न राज्येधिक्रियत इत्युक्तं भवति। ‘इषं स्वरभिजायन्त धूतयः’ (ऋ० १।१६८।२)। इषि स्वश्च निसर्गतोऽधिकृता भवन्तीत्यर्थः। ‘जायमानाऽभिजायते देवान्त्सब्राह्मणान्वशा’ (अथर्व० १२।४।१०)। ‘संभवत्यभिजातानामभिमानो ह्यकृत्रिमः’ (कथा० १८।५५)। अभिजाताः कुलोद्गताः=महति कुले संजाताः। ‘जात्यस्तेनाभिजातेन शूरः शौर्यवता कुशः’ (रघु० १७।४)। संकीर्णं नाभिजातेषु नाप्रबुद्धेषु संस्कृतम् (वदेत्)। उक्तोऽर्थः। ‘प्रजल्पितायामभिजातवाचि’ (कु० १।४५)। अभिजाता वल्गुर्मधुरा। ‘अभिजातं खल्वस्य वचनम्’ (विक्रम० १)। अभिजातं दक्षिण सदाक्षिण्यम्। ‘अभिजातमभिहितं देवेन’ (हर्ष०)। अभिजातमुदातं युक्तं सुन्दरम्। ‘क्षीणवृत्तेरभिजातस्येव मणेः’ (योग० सू० १।४०)। अभिजातस्य मणेः=अनुपहतप्रसादस्य स्वभावनिर्मलस्य स्फटिकस्य। ‘अभिजातं हि ते मन्ये यथा मातुस्तथैव च’ (रा० २।३५।१५)। अभिजातमभिजननं स्वभाव इति भूषणम्। ‘परचक्राभिजातस्य दुर्बलस्य बलीयसा’ (भा० शां० १३१।३)। परचक्रमभिजातं संमुखं यस्य, परचक्रेणाभिभूतस्येत्यर्थः। ‘मा शुचः सम्पदं दैवीमभिजातोसि पाण्डव’ (गीता० १६।५)। दैव्या सम्पदा सहैव जातोऽसीत्यर्थः। ‘सो भिजात्या च भक्त्या च’ (भा० द्रोण० ११०।६६)। अभिजातिराभिजात्यम्, कौलीन्यम्। ‘आढ्योऽभिजनवानस्मि’ (गीता० १६।१५)। अभिजन उच्चैः कुलम्। ‘तुल्योप्यभिजने जातो न कश्चित्पर्युपासते’ (भा० शां ३६०।७)। ‘पतिं देवं त्यक्त्वा भुवनपतिमुच्चैरभिजनम्’ (मुद्रा० ६।६)। अभिजनः कुलमन्वयोऽन्ववायः। ‘तुल्याभिजनेषु राज्ञां वृत्तिरीदृशी’ (माल० १)। ‘विवादे विद्याभिजनसम्पन्ना वृद्धा मेधाविनो धर्मेष्वविनिपातिनः’ (आप० ध० २।२९।५)। ‘श्रुतं तन्माहात्म्यं यदभिजनतो यच्च गुणतः’ (मालती० २।१३)। अभिजन आभिजात्यम्। ‘येषामभिजनं प्राप्य मतिः क्रोधसमन्विता’ (रा० ५।८७।१५)। उक्तोऽर्थः। ‘कल्याणाभिजनः साधुरदीनः सत्यवागृजुः’ (रा० २।१।२१)। कल्याणानां जन्मभूरित्यर्थः। ‘अभिजनो ह्येष वेतसावकयोः’ (मी० शा० भा० १।२।१।१०)। अभिजनः प्रभवः। ‘एष इत्यनेनैता आपः परामृश्यन्ते। विशुद्धवंशाभिजनाग्रहस्तः…राधवगन्धहस्ती’ (रा० ३।३१।४६)। अभिजनो जन्म। ‘अभिजनश्च’ (पा० ४।३।९०) इति सूत्रे भाष्ये निवासो नाम यत्र सम्प्रत्युष्यते। अभिजनो नाम यत्र पूर्वैरुषितम् इत्युक्तम्। वृत्तिश्च–अभिजनः पूर्वबान्धवः। तत्सम्बन्धाद्देशो प्यभिजन इत्युच्यत इति। पूर्वबान्धवेऽर्थे वृत्तिकारवचः प्रमाणम्। ‘सर्वो प्यभिजनः श्रीमाञ्श्रीमतः सत्यवादिनः’ (रा० २।१९।३६)। अभितो वर्तमानो जनः, परिजनः परिवार इत्यर्थः। ‘वयसा शास्त्रतो धैर्यात्कुलेनाभिजनेन च’ (भा० उ० १२।१५)। ‘सह सा सहसाऽभिजनैः स्निग्धैः कुञ्जमन्दिरम्’ (सा० द० ७।१५ इत्यत्रोदाहरणम्)। उक्तोऽर्थः। जल्प् {अभिजल्प्} जल्प् (जप जल्प व्यक्तायां वाचि)। ‘ये क्षन्तारो नाभिजल्पन्ति चान्यान्’ (भा० अनु० १०२।३१)। अपवदन्ति, निन्दन्तीत्यर्थः। ‘सोऽयमित्यभिसम्बन्धाद् रूपमेकीकृतं यदा। शब्दस्यार्थेन तं शब्दमभिजल्पं प्रचक्षते’ (वा० प० २।१२८)॥ निगदव्याख्यातम्। जि {अभिजि} जि (जि जये, जि ज्रि अभिभवे)। ‘प्रामुं जयाऽभीमे जयन्तु’ (अथर्व० ६।१२६।३)। अभिजयन्तु शत्रूनभिमुखं गच्छन्तो जयं प्रतिपद्यन्तामित्यर्थः। ‘सर्वांल्लोकान्पशुबन्धयाज्यभिजयति’ (आप० श्रौ० ७।१।१।१)। पूर्वेण समोऽर्थः। जीव् {अभिजीव्} जीव् (जीव प्राणधारणे)। ‘यस्य सीता भवेद्धार्या…। अभिजीवेत्स सर्वेषु लोकेष्वपि पुरन्दरात्’ (रा० ३।३४।१८)। अभिजीवेत्=अभ्यधिकं जीवेत्। ज्ञा {अभिज्ञा} ज्ञा (ज्ञा अवबोधने)। ‘पितृपक्षे ते पार्था मातृपक्षे च वृष्णयः। द्वौ पक्षावभिजानीहि त्वमेतौ पुरुषर्षभ’ (भा० उ० १४०।१०)॥ ‘इदं तु नाभिजानामि तव धीरस्य नित्यशः’ (भा० उ० ५४।२)। ‘यथाहमभिजानीयां ब्राह्मणं लक्षणैः’ (भा० आदि० २८।९)। ‘न पापमभिजानासि साध्वी साधुव्रते स्थिता’ (भा० वि० ३।२२)। अभिजानासि जानासि। अपार्थोऽभिः। ‘कुब्जे त्वां नाभिजानामि श्रेष्ठां श्रेष्ठाभिवादिनीम्’ (रा० २।९।३८)। नाभिजानामि न सम्यग् जानामि। ‘नहीदृशमहं भावमवशः प्राप्य केवलम्। यदेवमभिजानामि का व्यथा मे विजानतः’ (भा० शां० २२४।८)॥ उक्तोऽर्थः। ‘न पुत्रमभिजानामि त्वयि जातं शकुन्तले’ (भा० आदि० ७४।७३)। नाङ्गीकरोमि। ममेदमपत्यमिति नैव प्रतिपद्ये। ‘अहं तन्नाभिजानामि यत्कृतं न मया पूरा’ (भा० आदि० ९३।११)। उक्तोऽर्थः। ‘नूपुरे त्वभिजानामि नित्यं पादाभिवन्दनात्’ (रा० ४।६।२२)। अभिजानामि प्रत्यभिजानामि। परिचिनोमि। ‘अभिजज्ञे महाबुद्धिं (विदुरं) महाबुद्धिर्युधिष्ठिरः’ (भा० आश्रम० २६।२३)। प्रत्यभिजज्ञावित्यर्थः। ‘अभिज्ञानं नरेन्द्राणां विक्षतं प्रेक्ष्य संयुगे’ (भा० शल्य० ४।५)। अभिज्ञानम् केतुम्। ‘तस्यै भर्तुरभिज्ञानमङ्गुलीयं ददौ कपिः’ (रघु० १२।६२)। अभिज्ञानं परिचायकं चिह्नम्। ‘वत्स योगिन्यस्मि मालत्यभिजानं धारयामि’ (मालती० )। अभिज्ञानम् प्रत्यभिज्ञानलक्षणम्। ‘पूर्ववृत्तमभिज्ञानं भूयः सम्प्रत्यभाषत’ (रा० ५।६८।१)। अभिज्ञानं संस्मरणम्। ‘राजभावस्त्वभिज्ञातो भवेत्’ (शा० १)। अभिज्ञातो विदित उद्भिन्नो विवृतः। ‘अभिज्ञावचने लृट्’ (पा० ३।२।११२)। अभिज्ञा स्मरणम्। डी {अभिडी} डी (डीङ् विहायसा गतौ)। ‘आभिमुख्येन गमनमभिडीनं प्रचक्षते’ (भा० कर्ण० ४१।२७)। तड् {अभितड्} तड् (तड आघाते)। ‘उल्काभिताडितशिखः शिखी शिवः’ (व० बृ० सं० ११।६१)। अभिताडिता ग्रस्ता। ‘वाक्शरैरभिताडितः’ (रा०)। आहतः क्षत इत्यर्थः। तन् {अभितन्} तन् (तनु विस्तारे)। ‘तद्वो यामि द्रविणं सद्य ऊतयो सेना स्वर्ण ततनाम नृँरभि’ (ऋ० ५।५४।१५)। अभिततनाम=अभिततान् करवाम। ‘अभि व्रजं तत्निषे गव्यमश्व्यम्’ (ऋ० ९।१०८।६)। अभितत्निषे सन्दानितचरणं कुरु। तप् {अभितप्} तप् (तप सन्तापे)। ‘तानथर्वण ऋषीनाथर्वणांश्चार्षेयानभ्यश्राम्यदभ्यतपत् समतपत्’ (गो० ब्रा० १।१।५)। अभ्यतपत्=ऊष्मणाऽकदर्थयत् सोष्मणोऽकरोत्, घर्ममन्वभावयत्। ‘घर्म इवाभितपन् दर्भ’ (अथर्व० १९।२८।३)। अभितस्सन्तापं कुर्वन्नित्यर्थः। ‘तस्मात् किमभितप्यन्तं वाक्शरैरुपकृन्तसि’ (भा० द्रोण० १५१।२७)। अभितप्यन्तं दुःख्यन्तम् दूयमानम्। ‘अभितप्तमयोपि मार्दवं भजते कैव कथा शरीरिषु’ (रघु० ८।४३)। अभितप्तम् उत्तप्तम्। सन्तप्तम्। सम्यक् तापं प्राप्तम्। तर्ज् {अभितर्ज्} तर्ज् (तर्ज भर्त्स भर्त्सने)। ‘तां परुषै र्वाक्यैरभितर्ज्य’ (रा० ३।५५।३२)। तस् {अभितस्} तस् (तसु उपक्षये)। ‘बृहस्पते अभि ये नस्ततस्रे’ (ऋ० ४।५०।२)। अभिततस्रे=अभितेसिरे=उपक्षपयामासुः=लुलुण्ठुः=मुमुषुः। तृद् {अभितृद्} तृद् (उतृदिर् हिंसानादरयोः)। ‘अभ्यभि हि श्रवसा ततर्दिथोत्सम्’ (ऋ० ९।११०।५)। ततर्दिथ चकर्तिथ रेदिथ विववरिथ। ‘अभि गन्धर्वमतृणदबुध्नेषु रजःस्वा’ (ऋ० ८।७७।५)। अभ्यातृणत्=अहिनत्। तॄ {अभितॄ} तॄ (तॄ प्लवनतरणयोः)। ‘उभा तेरते अभि मातरा शिशुम्’ (ऋ० १।१४०।३)। अभितेरते=उपेतः। तरतिरिह गतिसामान्ये प्रयुक्तः। ‘(हयाः) कथं नाभ्यतरंस्तात पाण्डवानामनीकिनीम्’ (भा० द्रोण० ९।२०)। नाभ्यतरन् नासादयन्। नोपायन्। त्यज् {अभित्यज्} त्यज् (त्यज हानौ)। ‘जनपदान्ते ध्रुवनिधिमापदर्थमभित्यक्तैः कारयेत्’ (कौ० अ० २।५।४)। अभित्यक्तो घोषितवधदण्डः। दस् {अभिदस्} दस् (दसु उपक्षये)। ‘यो अस्माँ अभिदासति’ (ऋ० १०।९७।२३)। उपदासयतीत्यर्थः। छन्दस्युभयथेति शप आर्धधातुकत्वाण्णिलोपः। ‘यश्चैनमभिदासति’ (छां० उ० १।२।८)। पीडयतीत्यर्थः। दिव् {अभिदिव्} दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। ‘प्राणान्सत्यजतां युद्धे प्राणद्यूताभिदेवने’ (भा० शल्य० १५।८)। अभिदेवनम् अभिदेवनफलकं यत्राक्षैर्दीव्यते। दिश् {अभिदिश्} दिश् (दिश अतिसर्जने, दिशिरुच्चारणक्रिय इति भाष्यम्)। ‘यां यामभ्यदिशत् सा सैनमकामयत’ (पञ्च० ब्रा० १२।११)। अभ्यदिशद् निरदिशत् प्रत्यवामृशत्। अभ्यध्यायदिति वा। दीप् {अभिदीप्} दीप् (दीपी दीप्तौ)। ‘सोस्त्रं तदभिदीप्यन्तमापतन्तं शितैः शरैः। तस्तम्भे बाणजालेन’ (हरि० २।७३।४६)॥ अभिदीप्यन्तम्=अभिदीप्यत्, अभिमुखं ज्वलत्। अभिदीप्यन्तमापतन्तमिति पुंसि प्रयोगौ दुष्यतः। दृश् {अभिदृश्} दृश् (दृशिर् प्रेक्षणे)। ‘रजस्वलाभिदृष्टं च तं भागं रक्षसां विदुः’ (भा० अनु० २३।४)। अभिदृष्टमभिलक्षितं दृग्विषयीभूतम्। ‘द्रौपद्या नः सहासीनान् अन्योन्यं योऽभिदर्शयेत्। स नो द्वादश वर्षाणि ब्रह्मचारी वने वसेत्’ (भा० आदि० २१२।२९)॥ अभिदर्शयेदात्मानमिति शेषः। अन्योऽन्यस्य संमुखे संनिदधीतेति तात्पर्यार्थः। ‘गिरिमिमं सदा। नाशक्नुवन्नभिद्रष्टुं कुत एवाधिरोहितुम्’ (भा० वन० ११०।१४)॥ अभिद्रष्टुमुल्लोकयितुम्। उदोर्थेऽभिः। ‘स यैः स्पष्टोऽभिदृष्टो वा संविष्टोऽनुगतोपि वा’ (भा० पु० ९।११।२२)। अपार्थोऽभिः। दृष्ट इत्येवार्थः। ‘यत्तातो मामभिद्रष्टुं करोति प्रवणं मनः’ (मार्क० पु० २३।८९)। इहापि नार्थोऽभिना। अभिद्रष्टुं मनः प्रवणं कुरुते=दर्शनोन्मुखं करोति दर्शनोत्को भवति दिदृक्षत इति यावत्। अभियोगस्तु विज्ञेयः शङ्कातत्त्वाभियोगतः। ‘शङ्काऽसतां तु संसर्गात् तत्त्वं होढाभिदर्शनात्’ (याज्ञ० २।५ इत्यत्र मिताक्षरायामुद्धृतं नारदवचनम्)। द्युत् {अभिद्युत्} द्युत् (द्युत दीप्तौ)। ‘अभिद्योतिष्यते रामो भवन्तमचिरादिह’ (भट्टि० ८।८९)। अभिद्योतिष्यते त्वदन्तिके विराजिष्यते। अभिः सामीप्यमाह। द्रा {अभिद्रा} द्रा (द्रा कुत्सायां गतौ)। ‘न तं तिग्मं चन त्यजो न द्रासदभि तं गुरु’ (ऋ० ८।४७।७)। अभिद्रासत् आसादयति। द्रातेः पञ्चमे लकारे तिपि रूपम्। द्रु {अभिद्रु} द्रु (द्रु गतौ)। ‘सिन्धो यद्वाजाँ अभ्यद्रवस्त्वम्’ (ऋ० १०।७५।२)। अभ्यद्रवः=अभ्यधावः। ‘अभ्यद्रवन्मत्स्यराजं रथव्रातेन सर्वशः’ (भा० वि० ३३।४)। उक्तोऽर्थः। ‘पयस्यभिद्रवति भुवं युगावधौ सरित्पतिर्नहि समुपैति रिक्तताम्’ (शिशु० १७।४०)। भुवं पयसि जलेऽभिप्लवमाने सतीत्याह। ‘अभिद्रवत्ययस्कान्तमयो निश्चेतनं यथा’ (भा० शां० २११।३)। अभिद्रवति अभिमुखं सरति। ‘मकरन्देन प्रतिहतो जामाता बलात्कारेणाभिद्रवन्’ (मालती० ७)। अभिद्रवन् उपद्रवन् आस्कन्दन्। ‘गजा इवान्योन्यमभिद्रवन्तः’ (मृच्छ०)। उक्तोऽर्थः। ‘अभिद्रुतमिवारण्ये सिंहेन गजयूथपम्’ (रा० २।८।३६)। अभिद्रुतम् आक्रान्तमास्कन्नम्। ‘जन्ममृत्युजराव्याधि-वेदनाभिरभिद्रुतम्। अपारमिव चास्वस्थं संसारं त्यजतः सुखम्’ (भा० शां० ९।३३)॥ अभिद्रुतमाक्रान्तं परीतमुपहतम्। ‘अपरेद्युरुद्यति द्युमणावुद्दामद्युतावभिद्रुततारके’ (हर्ष० उ० १)। अभिद्रुतास्तारका न्यक्कृतास्ताराः। ‘अभिद्रवणमाप्लावमवस्थानं सविग्रहम्’ (रा० ६।४०।२५)। अभिद्रवणं युद्धमार्गविशेषः। भारते शल्यपर्वणि ५७।१९ इत्यत्रापि गदायुद्धाङ्गत्वेनोपन्यस्तम्। वेगेनाभ्यागमनमर्थः। द्रुह् {अभिद्रुह्} द्रुह् (द्रुह जिघांसायाम्)। ‘अभिद्रुग्धा परे चेन्नो भेतव्यं परन्तप’ (भा० उ० ५५।१८)। अभिद्रुग्धा जिघांसिता द्रोहविषयं नीताः। ‘मया पूनरेभ्य एवाभिद्रुग्धमज्ञेन’ (उत्तर० ६)। उक्तोऽर्थः। चतुर्थी तु दुरुक्ता। द्वितीया तु युक्ता। ‘नित्यमस्मच्छरीरमभिद्रोग्धुं यतते’ (मुदा० १)। पूर्वेण समोर्थः। धा {अभिधा} धा (डुधाञ् धारणपोषणयोः)। ‘चकितमभिधत्ते श्रुतिरपि’ (महिम्नः २)। वर्णयति निर्दिशति निरूपयति। ‘अभिधास्ये च ते राजन्नक्षय्यं द्रव्यमुत्तमम्’ (भा० आश्व० ७।२४)। अभिधास्ये वक्ष्ये कथयिष्ये। ‘कोऽभिधास्यति…स्वयमात्मनः स्तवे कथाम्’ (रा० ३।३५।२२)। ‘प्रभवन्तं पदस्थं च परुषं कोऽभिधास्यति’ (रा० ६।१२।७)। उक्तचर एवार्थः। साक्षात्संकेतितं योर्थमभिधत्ते स वाचकः। ‘तन्नाम येनाभिदधाति सत्त्वं तदाख्यातं येन भावम्’ (ऋक् प्रा० १२।५)। निगदव्याख्यातम्। ‘केनोत्क्रमते कथं बाह्यमभिधत्ते कथमध्यात्मम्’ (प्रश्नोप० ३।१)। अभिधत्ते धारयति यच्छति। ‘रशनाभिर्दशभिरभ्यधीताम्’ (ऋ० १०।४।६)। अबध्नीताम् (तस्करौ)। अभिपूर्वो दधातिश्छन्दसि बहुलं बन्धने वर्तते। ‘इमाश्च काश्चन दिशः–प्रतूर्त्तं वाजिन्नाद्रवेत्यश्वमभिदधाति’ (तै० सं० ५।१।२।१)। ‘रज्ज्वा वै वत्सं च मातरं चाभिदधाति’ (जै० ब्रा० १।१९)। ‘यस्त्वा मृत्युरभ्यधत्त जायमानं सुपाशया’ (अथर्व० ३।११।८)। ‘शतेन पाशैरभिधेहि वरुणैनम्’ (अथर्व० ४।१६।७)। ‘भ्रातृव्यगवीं वाऽभिदध्याद् गोष्ठे वा न्यसेत्’ (सत्या० श्रौ० २२।२।२६)। ‘अभि तं निर्ऋतिर्धत्तामश्वमिवाश्वाभिधान्या’ (अथर्व० ४।३६।१०)। ‘मुञ्च गां वरुण पाशात् द्विषन्तं मेऽभिधेहि’ (गो० गृ० ४।१०।१८)। मन्त्र ब्रा० २।८।१३ इत्यत्राप्पेवम्। ‘जीवान्नो अभि धेतनादित्यासः पुरा हथात्’ (ऋ० ८।६७।५)। रिरक्षिषया परीत नः, परितो नोऽवस्थिता भवतेत्याह। ‘विजित्य युधि कौन्तेयो मगधानभ्यधाद् बली’ (भा० सभा० ३०।१६)। सेनयाऽरुधदित्यर्थः। ‘पतिर्यद् वध्वो वाससा स्वमङ्गमभिधित्सते’ (ऋ० १०।८५।३०)। अभिधित्सते परिधातुमावरीतुमिच्छतीत्युक्तं भवति। ‘ददर्श गां (भुवम्) तत्र सुषुप्सुरग्रे यां जीवधानीं स्वयमभ्यधत्त’ (भा० पु० ३।१३।१०)। अभ्यधत्त प्रतिसमहरत्, अन्तरधापयत्। ‘मा कस्मै धातमभ्यमित्रिणो नः’ (ऋ० १।१२०।८)। अभिधातम् परादातम्। ‘बृहस्पते यो नो अभि ह्वरो दधे’ (ऋ० २।२३।६)। ह्वरो जिह्मता। तदस्मदमिमुखी करोति, तल्लक्ष्यं नः करोतीत्यर्थः। ‘अभि वो देवीं धियं दधिष्व प्र वो देवत्रा वाचं कृणुध्वम्’ (ऋ० ७।३४।९)। उक्तोऽर्थः। ‘योऽभिधास्यति’ (भा० पु० ९।१८।३७)। अभितो धारयिष्यतीत्यर्थः। तेनाभिहितम्। मयाऽभिहितम्। तेनोक्तम्। मयोक्तमित्यर्थः। ‘यत्र वह्निरभिहितो दुद्रवद् द्रोण्यः पशुः’ (ऋ० ५।५०।४)। अभिहितो धुरि युक्तः। ‘पुनरभिहितो रथः पुनरुत्स्यूतं’ (आप० श्रौ० ५।२९।३)। अभिहितो युक्तस्तुरङ्गैः। ‘सर्वाः प्रजा रश्मिभिः प्राणेष्वभिहिताः’ (श० ब्रा० २।३।३।७)। अभिहिता बद्धाः। ‘यदि स्थ तमसावृता जालेनाभिहिता इव’ (अथर्व० १०।१।३०)। उक्तोऽर्थः। ‘ते मौञ्जीभिरभिधानीभिरभिहिता भवन्ति’ (श० ब्रा० ६।३।१।२६)। पूर्वोदित एवार्थः। ‘अथो यो अर्वतः शिरोऽभिधाय निनीषति’ (अथर्व० १९।५०।५)। अभिधाय बद्ध्वा। ‘तेनाभिधाय दस्यूनां शक्रः सेनामपावपत्’ (अथर्व० ८।८।५)। अभिधाय परिवेष्ट्य। ‘वागेव मे नाभिधेयविषयमवतरति त्रपया’ (काद०)। अभिधेयं वक्तव्यम् प्रतिपाद्यम्। ‘पूर्वमेवाक्षरं (अक्षरं श्रेयः) चान्यदभिधेयं ततः परम्’ (भा० अनु० ६९।९)। अभिधेयं वाच्यं निन्द्यम्। ‘भवताप्यकृपणशौण्डीर्यमभिधातव्यम्’ (मृच्छ०)। अभिधातव्यं वक्तव्यम्। ‘एतावतामर्थानामिदमभिधानम्’ (नि० १।२०)। अभिधानं नाम, वाचकम्। ‘अभिधानं मम माल्यवानितीदम्’ (कथा० ७।११२)। अभिधानं नामधेयं समाख्या। ‘षट्पादतन्त्री मधुराभिधानम्’ (रा० ४।२८।३६)। अभिधानं गानम्। ‘अभिधानप्रगल्भस्य तव प्रत्ययघातिनी’ (रा० ३।३०।३)। अभिधानप्रगल्भस्य वाचि प्रौढस्य, प्रवचनपटोः। ‘समुत्पन्नाभिधानोस्मि वाङ्माधुर्येण तेऽनघ’ (भा० शां० ३५४।१)। समुत्पन्नाभिधानो जातबन्धनः। ‘अश्वाभिधानीमादत्ते’ (तै० सं० ५।१।२।१)। अभिधानी बन्धनरज्जुः। ‘ते मौञ्जीभिरभिधानीभिरभिहिता भवन्ति’ (श० ब्रा० ६।३।१।२६)। उक्तोऽर्थः। ‘अभिधानी निदाने चत्वारि विशाखदामानि’ (सत्या० श्रौ० २४।२।६)। अभिधानी गोबन्धनार्था रज्जुः। निदाने पादबन्धनार्थे रज्जू। वत्सबन्धनार्थानि द्विशिरस्कानि दामानि। अभिधा व्यञ्जना लक्षणा इति तिस्रो वृत्तयः। अयं शब्द इममर्थमभिदधात्विति संकेतोऽभिधा। ‘अभिधा असि भूवनमसि यन्ताऽसि’ (तै० सं० ७।१।११।१)। अभिधा इति विच्प्रत्ययान्तम्। हेऽश्व त्वं बन्धनीयोसीत्याह। ‘मालेति चेद् ब्रूयुः स्रगित्यभिधापयीत’ (आश्व० गृ० ३।८।१३)। अभिधापयीत अभिधापयेत् उच्चारयेत्। धाव् {अभिधाव्} धाव् (धावु गतिशुद्ध्योः)। ‘एष वृषा कनिक्रदद् दशभिर्जामिभिर्यतः। अभि द्रोणानि धावति’ (ऋ० ९।२८।४)। अभिधावति=अभित्वरते। ‘कान्तेव कृतसङ्केता (नदी) समुद्रमभिधावति’ (रा० ४।४१।२४)। ‘प्रदीप्य यः प्रदीप्ताग्निं प्राक् चिरं नाभिधावति। भस्मापि न स विन्देत शिष्टं क्वचन भारत’ (भा० सभा० ६४।१०)॥ अभिधावति=अभित इतस्ततो धावति। ‘मरीचितोयप्रायांस्तान् एवाभिधावति’ (भा० पु० ५।१४।१०)। अनुध्यायंस्तान् प्रति सरभसं प्रवर्तते। ‘ग्रामघाते हिताभङ्गे पथिमोषाभिदर्शने। शक्तितो नाभिधावन्तो निर्वारया सपरिच्छदाः’ (मनु० ९।२७४)॥ अभिधावन्तो रक्षार्थमभित्वरमाणाः। हिताभङ्गे जलसेतुभङ्गे इति कुल्लूकः। क्षेत्रोत्पन्नसस्यनाशने वृतिभङ्गे चेति तु मेधातिथिः। धृ {अभिधृ} धृ (धृञ् धारणे)। ‘युध्यमानं महेष्वासं…सर्वे ते नाभ्यधारयन्’ (भा० भीष्म० १०९।९)। नाभ्यधारयन् नासहन्त। धृष् {अभिधृष्} धृष् (ञिधृषा प्रागल्भ्ये धृष प्रसहने)। ‘न बहवः समशकन्नार्भका अभि दाधृषुः’ (अथर्व० १।२७।३)। नाभिदाधृषुः=न प्रसेहिरे=नाधिचक्रिरे नाभिबभूवुः। अर्भकाः=अल्पाः। ‘तान्नाभ्यधृष्णुवन्’ (काठक० २५।६)। जिधृषोपि धर्षणेऽर्थे प्रयोगः। ‘ततो देवाः क्रियावन्तो दानवानभ्यधर्षयन्’ (भा० आश्व० ३।७)। उक्तोऽर्थः। ध्मा {अभिध्मा} ध्मा (ध्मा शब्दाग्निसंयोगयोः)। ‘अभि दस्युं वकुरेणा धमन्तोरु ज्योतिश्चक्रथुरार्याय’ (ऋ० १।११७।२१)। अभिधमन्त उपधमन्तो वातेनाग्निं संयोजयन्तः। ध्यै {अभिध्यै} ध्यै (ध्यै चिन्तायाम्)। ‘तं (सोमं) देवाश्च ऋषयश्चाभ्यध्यायन् कथमयमस्मान् सोमो राजागच्छेदिति’ (ऐ० ब्रा० १।२७)। अभ्यध्यायन् निरन्तरमचिन्तयन्। ‘तासां रोहिणीमभ्यध्यायत्’ (तै० बा० ३।१।४।२)। ‘या वै श्रीरभ्यध्यासिषमिमास्ताः’ (श० ब्रा० ६।२।१।७)। उदितचर एवार्थः। ‘यं यं देवमभिध्यायेद् भक्तियुक्तेन चेतसा’ (वराह पु० १६९।४०)। पूर्वेण समोऽर्थः। ‘प्रजापतिर्वै स्वां दुहितरमभ्यध्यायत् दिवमित्यन्य आहुरुषसमित्यन्ये’ (ऐ० ब्रा० ३।३३)। भार्यात्वेन ध्यानमकरोदिति सायणः। ‘प्रजापतिर्वै स्वां दुहितरमभिदध्यौ। दिवं वोषसं वा। तां सम्बभूव’ (श० ब्रा० १।७।४।१)। अभिदध्यौ चकमे कामयाञ्चक्र इत्यर्थः। ‘अग्निर्ह ता अपोऽभिदध्यौ मिथुन्याभिः स्यामिति’ (श० ब्रा० २।१।१।५)। ‘इमाश्च कामेऽर्थेऽभिध्यायतेर्दिशः काश्चन दृश्याः– सोमो वै राजा दिशोऽभ्यध्यायत् स दिशोऽनुप्राविशत्’ (तै० सं० ६।४।४।१८)। ‘यज्ञो दक्षिणामभ्यध्यायद्’ (तै० सं० ६।१।३।२२)। ‘स पुनरिमं लोकमभ्यध्यायत्’ (तै० सं० १।५।९।४)। ‘आपो वरुणस्य पत्नय आसन् ता अग्निरभ्यध्यायत्’ (तै० ब्रा० १।१।३।८)। ‘ता (अपः) अग्निरभ्यध्यायत्’ (तै० ब्रा० १।१।३।८) इति। ‘आद्वारमनुवव्राज मङ्गलान्यभिदध्युषी’ (रा० २।१६।२१)। अभिध्यायन्तीत्यर्थः। इह परार्थस्य सतृष्णं चिन्तनं नार्थः। चिन्तनमात्रं त्वर्थः। ‘स यद्येनं मनसाऽभिध्यातः। यज्ञो नोपनमेत्’ (श० ब्रा० १२।६।१।३)। अभिध्यातः संकल्पितः, चिन्तितः। ‘सोऽभिध्याय शरीरात् स्वात् सिसृक्षुर्विविधाः प्रजाः’ (मनु० १।८)। अभिध्याय विचिन्त्य। ‘तथा तदनभिध्येयं वाक्यं यादवनन्दन’ (भा० शां० ४६।२७)। अनभिध्येयम् अविचारणीयम्। ‘अभिध्योपदेशाच्च’ (ब्रह्म सू० १।४।२४)। अभिध्या=इच्छा। ‘न चाचिकीर्षीत्परवस्त्वभिध्याम्’ (बुद्ध० २।४४)। ममेदमस्त्विति सङ्कल्पोऽभिध्या। ‘अभिध्या वै प्रथमं हन्ति लोकान्’ (भा० उ० ४२।११)। अभिध्या विषयस्मरणम्। ‘कामाभिध्या स्वशरीरं दुनोति’ (भा० उ० २६।५)। कामाभिध्या विषयध्यानम्। अभिध्या तु परस्य विषये स्पृहेत्यमरः। ‘अनभिध्या परस्वेषु सर्वसत्त्वेषु सौहृदम्’ (भा० अनु० १३।५)। अनभिध्याऽलोभ। ‘अभिध्याऽप्रख्यता चैव सर्वं लोभात्प्रवर्तते’ (भा० शां० १५८।५) अभिध्या चिन्ता दौर्मनस्यम्। ‘ईश्वरस्तमनुगृह्णात्यभिध्यानमात्रेण’ (योगसूत्रे १।२३ भाष्ये)। ‘परद्रव्येष्वभिध्यानम्’ (मनु० १२।५)। परधनमन्यायेन गृह्णामीत्येवं चिन्तनम्। ‘यो निर्वदेत संमोहाद् ब्राह्मणं वेदपारगम्। सोऽभिध्यानाद् ब्राह्मणस्य पराभूयादसं शयम्’ (भा० शां० ३२७।५०-५१)॥ अभिध्यानात् शापाद्, अनुव्याहारात्। ध्वंस् {अभिध्वंस्} ध्वंस् (ध्वंसु अवस्रंसने, गतौ च)। ‘पुत्राधिभिरभिध्वस्ताम्’ (भा० उ० ९०।९०)। मनः पीडारजोवकीर्णाम् इत्याह। अभिप्लुतामिति पाठान्तरम्। ‘निशोऽभि वातमभिध्वंसयन् परीयात्’ (काठक० ११।६)। ‘यदभिध्वंसयेत्पात्राणि’ (काठक० २७।८)। उक्तोऽर्थः। नद् {अभिनद्} नद् (नद शब्दे)। ‘अन्येऽन्तरिक्षेऽभ्यनदन् घर्मान्त इव तोयदाः’ (भा० सभा० १२७।१४८)। अभ्यनदन् आक्रोशन्, उच्चैराक्रन्दन्। ‘ननाद च महानादं त्रैलोक्यमभिनादयन्’ (हरि० २।१२६।१५)। प्रतिशब्दितं कुर्वन्। ‘किन्नरोद्गीतमधुराः प्रतिश्रुत्याभिनादिताः’ (वाचः) (हरि० २।२८।४१)। अभिनादिता नादेन पूर्णाः। नन्द् {अभिनन्द्} नन्द् (टुनदि समृद्धौ)। ‘दैवहता बहुबुद्धयो विनश्यन्ति स्वल्पधियोपि विधिरक्षिता अभिनन्दन्ति’ (पञ्चत० )। अभिनन्दन्ति स्मृध्यन्ति। ‘रिपुं निहत्याभिननन्द वै तदा। ह्यलम्बुषं पक्वमलम्बुषं यथा’ (भा० द्रोण० १०९।३६)॥ अभिननन्द जहर्ष। ‘अभिनन्दन्ति भूतानि विनाशे पापकर्मणः’ (रा० ५।२१।१३)। नन्दन्ति प्रसीदन्तीत्यर्थः। ‘नाभिनन्दन्ति केलिकलाः’ (मालती० ३)। केलिकलासु न रमन्त इत्यर्थः। ‘आत्मविडम्बनामभिनन्दन्ति’ (काद०)। विडम्बनया तुष्यन्ति, तां रोचयन्ते। ‘अतस्ते वचो नाभिनन्दामि’ (शा० २)। न रोचये, नेदमभिमतं ममेत्यर्थः। ‘नाभिनन्देत मरणं नाभिनन्देत जीवितम्’ (मनु० ६।४५)। अभिनन्देत=अभिनन्देत् इच्छेत्। नोभयेन प्रतिहृष्येत्, उभयत्रोदासितः स्यादित्यर्थः। ‘अचिन्त्यं शीलगुप्तानां चरित्रं कुलयोषिताम्। इति चाभिननन्दुस्तामुपकोशां सभासदः’ (कथा० ४।८३)॥ अभिननन्दुः प्रशशंसुः शश्लाघिरे। साध्वित्यवदन्। ‘ततोऽभ्यगच्छत् सहसा मन्दपालोपि भारत। अथ ते सर्व एवैनं नाभ्यनन्दंस्तदा सुताः’ (भा० आदि० २३३।२०)॥ नाभ्यनन्दन् नान्वमोदन्त, न मुदा प्रत्यगृह्णन्। ‘हीनाङ्गं पृथिवीपालं नाभिनन्दन्ति देवताः’ (भा० उ० १४९।२५)। तत्र तल्लक्षणे राज्ञि न प्रसीदन्तीत्याह। ‘वर्षोपवर्षौ तद् बुद्ध्वा साध्वीं तामभ्यनन्दताम्’ (कथा० ४।८६)। दानमानाभ्यां पर्यतोषयताम् इत्यर्थः। ‘अभिनन्दस्व गच्छेयम्’ (रा० ४।१०।३३)। अभिनन्दस्व अभिनन्द अनुमन्यस्व। गमनं मेऽनुजानीहीत्याह। ‘सम्यक् प्रणिहितं चार्थं पृष्टः सन्नाभिनन्दति’ (मनु० ८।५४)। नाभिनन्दति न प्रतिपद्यते नाभ्युपैति। न समाधत्त इति तु कुल्लूकः। ‘यन्मे बभस्ति नाभिनन्दति’ (अथर्व० ९।२।२)। नाभिनन्दति न रोचते, नाह्लादयति। ‘गान्धर्वेण विवाहेन बह्व्यो राजर्षिकन्यकाः। श्रूयन्ते परिणीतास्ताः पितृभिश्चाभिनन्दिताः’ (शा० ३।२१)॥ अभिनन्दिता अनुमोदितकर्माणः। ‘द्वावप्यभूतामभिनन्द्यसत्त्वौ’ (रघु० ५।३१)। अभिनन्द्यं स्तुत्यं प्रशस्यम्, वन्द्यम्। ‘आशीर्भिश्चाभिन्द्यैतां जग्मुर्नगरमेव हि’ (भा० आदि० १४५।१८)। अभिनन्द्याभिवर्ध्य। ‘अभिनन्दा विष्फुलिङ्गाः’ (श० ब्रा० १४।९।१।१६)। अभिनन्दाः प्रमदानुभूतयः। ‘दाहप्रपाकौ शिशिराभिनन्दा धूमायनं पित्ताभिपन्ने नयने भवन्ति’ (सुश्रुत० २।२१३)। अभिनन्दोऽभिलाषः, कामः। नम् {अभिनम्} नम् (णम् प्रह्वत्वे शब्दे च)। ‘देवान्वै यज्ञो नाभ्यनमत्’ (शाङ्खा० ब्रा० १०।१)। देवान् प्रति प्रवणो नाभूदित्यर्थः। अभिनत इवोदरेण (क्षुधितः)। अभिनतो भुग्नः। नश् {अभिनश्} नश् (णश अदर्शने)। ‘छन्दसि तु व्याप्तौ वर्तते। मा नो दीर्घा अभिनशन् तमिस्राः’ (ऋ० २।२७।१४)। निगदव्याख्यातम्। नह् {अभिनह्} नह् (णह बन्धने)। ‘यथा सोम्य पुरुषं गन्धारेभ्योऽभिनद्धाक्षमानीय’ (छां० उ० ६।१४।१)। अभिनद्धाक्षः पटसंवृताक्षः। ‘तस्य यथाभिनहनं प्रमुच्य प्रब्रूयात्’ (छां० उ० ६।१४।१)। अभिनहनं बन्धनम्। नी {अभिनी} नी (णीञ् प्रापणे)। ‘अभि सूयवसं नय’ (ऋ० १।४२।८)। अभिनय=इतो नय। ‘स नः स्वर्गमभि नेष लोकम्’ (अथर्व० १२।३।१६)। अभिनेष=नय। पञ्चमो लकारः। ‘सरस्वत्यभि नो नेषि वस्यो’ (ऋ० ६।६१।१४)। अभिनेषि समीपं नय। ‘ऽभि मा वपुर्दृशये निनीयात्’ (ऋ० ७।८८।२)। अभिनिनीयात्=प्रापयेत्। ‘सूदारालिकव्यञ्जनो वा रसप्रयोगार्थं राजवचनमर्थं चास्य लोभनीयमभिनयेत्’ (कौ० अ० १२।२।२३)। अभिनयेत् संमुखं नयेत्। ‘केनोपायेन वै शक्यम्’ (रा० २। )। इत्यादिना राज्ञश्चिन्तामभिनयति (इति तत्र रामष्टीकाकारः)। स्वरूपमुपन्यरयतीत्यर्थः। क्रोधमभिनयति। क्रोधमाभिमुख्यं नयति नाटयतीत्यर्थः। ‘दृष्ट्वा शरं ज्यामभिनीयमानम्’ (भा० वन० १९।२०)। अभिनीयमानम् आरोप्यमाणम्। ‘मित्रार्थमभिनीतस्त्वम्’ (रा० ४।२८।१३)। अभिनीतः प्रवणोऽनुकूलः। ‘आशंसा प्रधारितोऽर्थोऽभिनीतश्चानभिनीतश्च’ (पा० ३।३।१३२ सूत्रे भाष्ये)। अभिनीतः कारणयोग्यवशाच्छक्यप्राप्तिः। ‘एतावदभिनीतार्थमुक्त्वा स जननीं वचः’ (रा० २।३९।३६)। अभिनीतार्थं निर्णीतार्थम्। ‘वाक्यं हितमुवाचेदमभिनीतार्थमर्थवत्’ (भा० शां० १३८।७२)। अभिनीतार्थं युक्तार्थम्। युक्तेऽतिसंस्कृते मर्षिण्यभिनीत इत्यमरः। ‘तटाभिनीतेनाम्भसा’ (कि० ८।३२)। तटाभिमुखं नीतं तटाभिनीतम्। ‘अभिनीताश्च शिक्षाभिः’ (गजाः) (भा० भीष्म० ४६।९)। अभिनीता अभिविनीताः शिक्षिताः। ‘अभिनीतानि शस्त्राणि’ (भा० शां० १००।१०)। संस्कृतानीत्यर्थः। ‘गीतानि रम्याणि जगुः प्रहृष्टाः कान्ताभिनीतानि मनोहराणि’ (हरि० ८४४८)। अभिनीतान्यङ्गचेष्टाविशेषैर्युतानि। ‘अक्षिभ्रुवौष्ठहस्तैरभिनीतं’ (पठेत्) (सुश्रुत० १।१३।६)। उक्तोऽर्थः। ‘राजापथ्यकारिणोऽमात्यराक्षसस्य गृहजनं स्वगृहमभिनीय रक्षसि’ (मुद्रा० १।५)। अभिनीय प्रापय्य। ‘श्रावितोस्मि श्रियं शत्रोरभिनीय च दर्शितः’ (मुद्रा० ६।१५)। अभिनीय=इहानीय। ‘तान् ब्राह्मणान्स्वभवनमभिनीय’ (अवदा० जा० १३)। उक्तोऽर्थः। ‘ते ह्यपरिगृहीतमभिनीय विक्रीणीरन्’ (कौ० अ० ५।२।२५)। अभिनीय दर्शयित्वा। ‘ते भिनीयैवाहः पशुमालभन्त। तेनाभिनीयैव रात्रेः प्राचरन्’ (तै० ब्रा० १।५।६।९)। अभिनीय=परिणमय्य=नीत्वा=गमयित्वा (इति सं० शार्० को०)। प्राप्येति तु सायणः। ‘अभिनीय निशां प्रातः प्रतिष्ठामहे’ (बृ० श्लो० सं० ८।३०)। अभिनीय नीत्वेत्यर्थः। नार्थोऽभिना। ‘श्रुतिमभिनीय’ (शा० ३ इत्यत्र कविवाक्यम्)। श्रवणं प्रयोगेण दर्शयित्वा, किञ्चिच्छ्रूयत इति रूपयित्वा। ‘शिक्षा नरः समिथेषु प्रहावान् वस्वो राशिमभिनेतासि भूरिम्’ (ऋ० ४।२०।८)। अभिनेतासि=आहर्तासि। ताच्छील्ये तृन्नन्तमेतत्। ‘तद्यत्तत्र यजुः पुरस्तादेत्यभिनेतैव तदेति’ (श० ब्रा० १०।१।१।४)। ‘आभिमुख्यं नयन्नर्थान् विज्ञेयोऽभिनयो बुधैः’ (अग्निपु० ३४१ तमे अध्याये)। आभिमुख्यं नयन्=स्वरूपमुपन्यस्यन्। ‘ललिताभिनयं तमद्य भर्ता मरुतां द्रष्टुमनाः सलोकपालः’ (विक्रम० २।१८)। भावव्यञ्जकोङ्गचेष्टाविशेषोऽभिनयः। ‘स्वर्गस्य लोकस्याभिनीत्यै’ (तै० सं० ६।६।१।१)। ‘श्रुतिस्थिरा अप्यभिनिन्युरश्रुतिम्’ (नारा० ६१।३)। नाकर्णयाम इत्यङ्गचेष्टितेन दर्शयामासुः। नु {अभिनु} नु (णु स्तवने)। ‘अभी नवन्तेऽद्रुहः प्रियमिन्द्रस्य काम्यम्’ (ऋ० ९।१।१००)। ‘अभि त्वा शूर नोनुमः’ (ऋ० ७।३२।२२)। भृशं पुनः पुनर्वा स्तुम इत्यर्थः। नुद् {अभिनुद्} नुद् (णुद प्रेरणे)। ‘दण्डकाष्ठाभिनुन्नाङ्गी चचाल भृशमाकुला’ (भा० आश्व० ५८।२९)। अभिनुन्नम्=अभितः क्षिप्तम्। ‘ततोऽभ्यनोदयत्कृष्णो युज्यतामिति दारुकम्’ (भा० आश्व० ५२।१)। अभ्यनोदयत् प्रैरयत् प्राचोदयत्। ‘तां यदर्वाचीमभिनुदन् गायत्यात्मन्नेव तद् वाचं प्रतिष्ठापयति’ (जै० ब्रा० १।१०२)। नू {अभिनू} नू (णू स्तवने)। ‘अभि वाणी र्ऋषीणां सप्त नूषत’ (ऋ० ९।१०३।३)। अभिनूषत स्तुवीत। ‘स्वर्विदो अभ्यनूषत व्राः’ (अथर्व० २।१।१)। आभिमुख्येन स्तुवन्तीत्यर्थः। ‘तमापो अभ्यनूषत वत्सं संशिश्वरीरिव’ (ऋ० ८।५८।११)। ‘अभि कण्वा अनूषतापो न प्रवता यतीः’ (ऋ० ८।६।३४)। पच् {अभिपच्} पच् (डुपचष् पाके)। ‘क्षीरं स्थालीगतमभिपच्यमानम्’ (सुश्रुत० १।१४९।११)। अभिपच्यमानं श्रप्यमाणम्। श्रीयमाणम्। श्रीञः कर्मणि शानचि रूपम्। पत् {अभिपत्} पत् (पत्लृ गतौ)। ‘तं रामोऽभ्यपतत् क्षिप्रं लक्ष्मणश्च महारथः’ (रा० २।३४।१८)। अभ्यागतवान् इत्यर्थः। ‘अभिपेतुस्ततः सर्वे तस्यामात्याः शुचिव्रतम्’ (रा० २।७७।१०)। अभिपेतुरभिमुखं ययुः। ‘यं सत्यसन्धं सहसाऽभिपेतुर्दिदृक्षया चारणसिद्धसङ्घाः’ (भा० वन० २४।२२)। अभिपेतुरभिजग्मुः। ‘यदि वृक्षादभ्यपप्तत्फलं तत्’ (अथर्व० ६।१२४।२)। अभ्यपप्तत्=न्यपतत्=अवापतत्। ‘एकेनैव शतस्यैष पातेनाभिपतिष्यति। हंसस्य पतितं काकः…’ (भा० कर्ण० ४१।३६)॥ अतिपतिष्यतीत्यर्थः। अतेरर्थेऽभिः। ‘पुत्राणां नेत्रेभ्यो दुःखादभ्यपतज्जलम्’ (भा० द्रोण० १४६।१३२)। अभ्यपतत्=अवास्यन्दत। ‘वैनतेयो यथा पक्षी गरुत्मान् पततां वरः। तथैवाभिपतिष्यामि भयं वो नेह विद्यते’ (भा० वन० १२।९०)॥ अभिपतिष्यामि उपद्रोष्यामि आस्कन्त्स्यामि। ‘वधायाभिपपातैनान्’ (भा० आदि० १५३।२०)। ‘पत्तिं पदातिं रथिनं रथेशस्तुरङ्गसादी तुरगाधिरूढम्। यन्ता गजस्याभ्यपतद् गजस्थम्…’ (रघु० ७।३७)॥ उक्तोऽर्थः। ‘(क्षिप्ता) शक्तिरभ्यपतद् वेगाल्लक्ष्मणे’ (रा० ६|८०|३४)। अभ्यपतत् अपतत्। नार्थोऽभिना। ‘एकेनाभिपतत्यह्ना योजनानि चतुर्दश’ (भा० ५।३०५१)। अभिपतति=अतिक्रामति। ‘हन्तुमभिपतति पाण्डुसुतम्’ (कि० १२।३६)। अभिपतति=अभित्वरते। तदेवासनमन्विच्छेद्यत्र नाभिपतेत् परः’ (भा० वि० ४।१३)। अभिपतेत् ममेदमिति कृत्वा तदभिमुख आगच्छेत्। अभिषजेत् परम् इति पाठान्तरम्। अभिषजेत् परिभवेत्। ‘सारथिं चाभ्यपातयत्’ (भा० भीष्म० ४५।१५)। न्यपातयदित्यर्थः। ‘मुक्तशापश्च राजर्षिः कालेन महता ततः। ऋतुकालेऽभिपतितो मदयन्त्या निवारितः’ (भा० आदि० १८२।२४)॥ अभिपतितः संभवायोपेतः। ‘अभिपतितुमना लघूत्वभीतेः’ (शिशु० ७।५१)। अभिपतितुमना अपसर्तुकामा। ‘वियदभिपातलाघवेन’ (कि० ७।२१)। अभिपातो विहरणम्। ‘नूनं प्रियाया मम नाभिपातः’ (रा० ३।६३।८)। अभिपातो नाशः। ‘भवन्ति हि नरव्याघ्र पुरुषा धर्मचेतसः। दीनाभिपातिनः…’ (भा० वन० ६।२३)॥ दीनपक्षपातिनः। अभिरानुकूल्ये। पद् {अभिपद्} पद् (पद गतौ)। ‘यथर्तु लिङ्गान्यृतव: स्वयमेवर्तुपर्यये। स्वानि स्वान्यभिपद्यन्ते तथा कर्माणि देहिनः’ (मनु० १।३०)॥ अभिपद्यन्ते प्राप्नुवन्ति। ‘तस्याञ्जल्युदके काचिच्छफर्येकाऽभ्यपद्यत’ (भा० पु० ८।२४।१२)। अञ्जलिजलमविन्ददित्यर्थः। ‘ये वित्तमभिपद्यन्ते सम्यक्त्वं तेषु दुर्लभम्’ (भा० शां० २६।२०)। प्राप्नुवन्तीत्यर्थः। ‘ऋत्विजो नाभ्यपद्यन्त’ (भा० आदि० २२३।२४)। न संन्यधीयन्त, नोपास्थिषत। ‘समयं कृत्वा दुर्मतिर्नाभिपद्यते’ (रा० ४३०।८)। नाभिपद्यते नाभ्युपपद्यते, आपद्गतं मां नानुगृह्णातीत्याह। ‘त्वमस्यामवस्थायां मातरं नाभिपद्यसे’ (रा० ३।५४।६)। उक्तोऽर्थः। ‘शक्तोपि धार्ष्ट्याद्धार्दिक्यमक्रूरो नाभ्यपद्यत’ (हरि० १।३९।१३)। पूर्वेण समोऽर्थः। साहाय्यार्थं न गतवानिति शब्दार्थः। अभ्युपपत्तिरनुग्रहः (परित्राणम्) इत्यत्र परित्राणार्थं समीपगमनमेव मूलमर्थ इति विस्पष्टम्। ‘किरन् शरशतैस्तीक्ष्णैरभिपेदे महाकपिम्’ (रा० ५।४१।२४)। अभिमुखं जगामेत्यर्थः। ‘रावणावरजा तत्र राघवं मदनातुरा। अभिपेदे निदाधार्ता व्यालीव मलयद्रुमम्’ (रघु० १२।३२)॥ उक्तोऽर्थः। ‘यथा कुमारो जातः स्तनमभिपद्यते’ (जै० ब्रा० १।१)। ‘व्यसने सज्जमानं हि यो मित्रं नाभिपद्यते’ (शुक्र० ३।२३१)। सहायो भूत्वा नोपगच्छति। ‘क्रोशन्तं हि यथात्यर्थं नैनमभ्युपपद्यसे’ (रा० ३।५९।१८)। त्राणाय न गच्छसीत्यर्थः। ‘अभ्यपद्यत कौन्तेयं कर्णो राजन् वृकोदरम्’ (भा० द्रोण० १३१।३०)। अभ्यपद्यत उपागमत् समासदत्। ‘असमाप्तव्रते तस्मिन्स्वकार्यमभिपद्यताम्’ (रा० १।२९।७)। अभिपद्यताम् सम्पाद्यताम्, निर्वर्त्यताम्, साध्यताम्। ‘अधर्मं धर्मवेषेण यद्यहं लोकसङ्करम्। अभिपत्स्ये शुभं हित्वा क्रियां विधिविवर्जिताम्’ (रा० २।१०९।६)॥ अभिपत्स्ये प्रतिपत्स्ये चरिष्यामि वर्तयिष्यामि। ‘अस्त्रे ते वारुणाग्नेये ताभ्यां बाणसमाहिते। न यावदभ्यपद्येतां व्यावर्तदथ भास्करः’ (भा० ९८।५३)॥ नाभ्यपद्येतां न पराभूयेतामिति नीलकण्ठः। ‘राज्यं गतजनं साधो पीतमण्डां सुरामिव। निरास्वाद्यतमं शून्यं भरतो नाभिपत्स्यते’ (रा० २।३६।१२)॥ नाभिपत्स्यते न प्रतिपत्स्यते नाङ्गी करिष्यति। ‘मया यथोच्यमानं यदि नाभिपत्स्यसे’ (रा० ३।३९।२५)। उक्तोऽर्थः। ‘क्षणमभ्यपद्यत जनैर्न मृषा गगनं गणाधिपतिमूर्तिरिति’ (शिशु० ९।२७)। अभ्यपद्यत स्वीकृतं प्रतिपन्नम्। ‘मोहितः शरजालेन कर्तव्यं नाभ्यपद्यत’ (भा० द्रोण० १३३।३७)। नाभ्यपद्यत नाजानात्। ‘न पण्डितः क्रुध्यति नाभिपद्यते’ (भा० शां० २२६।१५)। नाभिपद्यते न सज्जत इति नीलकण्ठः। ‘दीना इतीव मे बुद्धिरभिपन्नाऽद्य तान्प्रति’ (भा० वन० ६।२४)। अभिपन्ना गता। ‘मदान्धभावेन मयाभिपन्नो मतङ्गशापेन कुरङ्गभावः’ (महावीर० ६।४)। प्राप्त इत्यर्थः। ‘न रोचते तद् वचनं हि तस्य कालाभिपन्नस्य विनाशकाले’ (रा० ४।१५।३१)। अभिपन्नः प्राप्तः संनिहितः कालोऽस्य। निष्ठायाः परनिपातः। ‘कालाभिपन्नाः सीदन्ति सिकता सेतवो यथा’ (रा०)। उक्तोऽर्थः। ‘बन्धवधभयाद्वा यः सामन्तो न्यायवृत्तिर्धार्मिकः सत्यवागविसंवादकः प्रतिग्रहीता मानयिता चाभिपन्नानाम्’ (कौ० अ० १।१८।६)। अभिपन्नानाम् प्रपन्नानामर्पितानाम्। ‘आशया ह्यभिपन्नानामकृत्वाऽश्रुप्रमार्जनम्’ (भा० शां० ३६०।९)। उपेतानामित्यर्थः। ‘अभिपन्नस्तु राजेन्द्रे साम्बो वृष्णिकुलोद्गतः’ (भा० वन० १६।१८)। अभिपन्नोभित आसादितः। ‘सर्वतश्चाभिपन्नैषा धार्तराष्ट्री महाचमूः’ (भा० )। अभिग्रस्तेत्यर्थः। ‘तस्य कृष्णाभिपन्नस्य पीडितस्य वलीयसः। मुखाद् रुधिरमत्यर्थमुज्जगाम मुमूर्षतः’ (हरि० २।३०।५१)॥ ‘न लक्ष्मणास्मिन् मम राज्यविघ्ने माता यवीयस्यभिशङ्कितव्या। दैवाभिपन्ना…’ (रा० २।२२।३०)॥ उक्तोऽर्थः। ‘सीता वितत्रास यथा वनान्ते सिंहाभिपन्ना गजराजकन्या’ (रा० ५।२८।१)। पूर्वेण समोऽर्थः। ‘अभिपन्नास्मि पाञ्चालि याज्ञसेनि क्षमस्व माम्’ (भा० वन० २३३।६१)। अभिपन्नाऽपराद्धा। ‘मयाऽभिपन्नं तं चापि न सर्पो धर्षयिष्यति’ (भा० आदि० ५०।२०)। अभिपन्नं रक्षितम्। ‘मया दैत्याः परित्यक्ता विनष्टाः शाश्वतीः समाः। मयाऽभिपन्ना देवाश्च मोदन्ते शाश्वतीः समाः॥’ उक्तोऽर्थः। ‘क्रन्दन्ति भर्तारमिवाभिपन्नम्’ (भट्टि० १२।६९)। अभिपन्नं मृतम्। ‘अभिपन्नमिदं लोके राज्ञामुद्धतदण्डनम्’ (भा० शां० ३२।२०)। अभिपन्नं स्वभावजं कर्म। ‘न चैवालभसे त्राणमभिपन्ना बलीयसा’ (भा० वि० २२।८)। अभिपन्ना परिभूता। ‘पूर्वाभिपन्नाः सन्तश्च भजन्ते पूर्वचोदनम्’ (भा० उ० ४।९)। पूर्वम् अभिपन्नाः पूर्वं साहाय्यार्थं वृता इति नीलकण्ठः। पूर्वा चोदना प्रेरणा यस्य तमिति च सः। ‘न तु राजाभिपन्नस्य शेषः क्वचन विद्यते’ (भा० शां० ६८।५०)। ‘राजाभिपन्नस्य कुतः सुखानि’ (भा० शां० ६८।५८)। उभयत्राऽभिपन्नस् तिरस्कृत इत्यनर्थान्तरम्। ‘सर्वम् मृत्युनाऽभिपन्नम्’ (श० ब्रा० १४।६।१।५)। आक्रान्तं व्याप्तमित्यर्थः। ‘येन चैवाभिपन्नोऽयम्’ (भा० पु० १।१३।२०)। ‘चिरकार्याभिपत्तिं च चिरकारी तथोच्यते’ (भा० शां० २६६।५)। कार्याभिपत्तिं कार्याधिगमम्। ‘इतीदमवगच्छामि व्यक्तमर्थाभिपत्तितः’ (भा० कर्ण० ७।२४)। अर्थाभिपत्तिः फलोपपत्तिः। ‘अथाभिपत्तिर्लोकस्य कर्तव्या पुण्यपापयोः’ (भा० शां० ३२।२०)। अभिपत्तिरुपपत्तिः। ‘त एते वाचमभिपद्य पापया सिरीस्तन्त्रं तन्वते अप्रजज्ञयः’ (ऋ० १०।७१।९)। ‘आत्तं राज्यमिदं पश्चात्तथा भ्रात्रा यवीयसा। नाभिपत्तुमलं रामः पीतसोममिवाध्वरम्’ (रा० २।६१।१८)॥ ‘पित्रा दत्ता नृपश्रीर्हि दायाद्यं तस्य धीमतः। नाभिपत्तुं मया शक्या सावित्री वृषलैरिव’ (रा० २।८८।१६)॥ उभयत्र स्वीकर्तुं प्राप्तुं प्रत्येषितुं वार्थः। ‘अधि वा अगन्न त्वभिपत्तुं शक्नुमः’ (श० ब्रा० ९।५।१।६)। ग्रहीतुमित्यर्थः॥ ‘उष्णाश्रुता पीतकनेत्रता च पित्ताभिपन्ने नयने भवन्ति’ (सूश्रत० उत्तर० ६।४)। पित्ताभिपन्ने पित्तग्रस्ते। ‘ज्ञातीनां हि मिथो भेदे यन्मित्रं नाभिपद्यते’ (भा० उ० ९३।१५)। नाभ्युपपद्यते, नानुगृह्णाति। ‘उत्तरं प्रत्युवाचेदमभिपन्नो युधिष्ठिरे’ (भा० वि० ७१।२२)। अभिपन्नोऽपराद्धः, अपराधं कृतवान्। पा {अभिपा} पा (पा रक्षणे)। ‘अग्निष्ट्वाभि पातु’ (वा० सं० १३।१९)। अभितः पात्वित्यर्थः। ‘यो वामदब्धो अभि पाति चित्तिभिः’ (ऋ० ८।५९।३)। अवेक्षते, प्रतिजागर्तीत्यर्थः। पू {अभिपू} पू (पूङ् पवने)। ‘यतोऽयं पवते। यदभिपवते’ (तै० ब्रा० २।३।९।१)। अभिपवतेऽभिलक्ष्य वाति। पृ पॄ {अभिपृ|अभिपॄ} पृ–पॄ (पालनपूरणयोः)। ‘अभि नः पूर्यतां रयिः (पा० गृ० ३।४)। अभिपूर्यतां सम्पूर्णो भवतु। ‘जना येस्मिन्कृशधनास्तान् घनेनाभिपूरय (हरि० २।५८।६२)। अतिरोहितोर्थः। ‘शोको मामभ्यपूरयत्’ (रा० ५।५६।१११)। शोकाप्लुता विषादाविष्टाभूवमित्याह। प्याय् {अभिप्याय्} प्याय् (स्फायी ओप्यायी वृद्धौ)। ‘अभि स्वेन पयसा पीप्यानाः’ (ऋ० ७।३६।६)। अभिपीप्यानाः=अभितो वृद्धाः। कानचि रूपम्। लिड्यङोश्चेति पीभावे द्वित्वे ह्रस्वे तुजादीनां दीर्घोऽभ्यासस्येति दीर्घः। प्रच्छ् {अभिप्रच्छ्} प्रच्छ् (प्रच्छ ज्ञीप्सायाम्)। ‘उपशिक्षाया अभिप्रश्निनम्’ (तै० ब्रा० ३।४।६)। प्रश्नस्योपरि पुनः प्रश्नोऽभिप्रश्न इति सायणः। प्रथ् {अभिप्रथ्} प्रथ् (प्रथ प्रख्याने)। ‘प्रत्यङ् स विश्वा भुवनाभि पप्रथे’ (ऋ० ९।८०।३)। अभिपप्रथेऽभिव्याप व्यानशे। प्लु {अभिप्लु} प्लु (प्लुङ् गतौ)। ‘त आदित्या लघुभिः सामभिश्चतुर्भिः स्तोमैर्द्वाभ्यां पृष्ठ्याभ्यां स्वर्गं लोकमभ्यप्लवन्त’ (गो० ब्रा० पूर्व० ४।२२)। अभ्यप्लवन्त=अभ्युपायन्। सर्वे एवामी क्लेशा अविद्याभेदाः। कस्मात्। ‘सर्वेष्वविद्यैवाभिप्लवते’ (यो० सू० २।४ भाष्ये)। सर्वानिमान्क्लेशानभिव्याप्नोतीत्याह। ‘रजसाभिप्लुतां नारीं नरस्य ह्युपगच्छतः’ (मनु० ४।४।१)। रजस्वलाम्, रजोवकीर्णाम्। ‘तमसाऽभिप्लुते लोके रजसा चैव भारत’ (भा० वि० ३३।१)। अन्धकारेण नैशेन पूर्णे। ‘पितरि प्रोषिते प्रेते व्यसनाभिप्लुतेपि वा’ (याज्ञ० २।५०)। व्यसनाभिप्लुते व्याध्याद्यभिभूते। ‘तत्र यद् द्रव्य भूतं तदुपायाभिप्लुतम्’ (चरक० विमान० ८।८७)। उपायाभिप्लुतमुपायव्याप्तम्, उपायग्रहणगृहीतमिति यावत्। ‘अभिप्लुतमभिक्रुद्धमेकपार्श्वावदारितम्’ (भा० भीष्म० ४६।३२)। अभीतस्याभिमुख्येन सर्पणमभिप्लुतमिति नीलकण्ठः। ‘त्रयोऽभिप्लवाः पृष्ठ्योऽभिजित्स्वरसामान उक्थ्या वाग्निष्टोमा वा’ (वाराह श्रौ० ११।२।३।११)। गवामयने यागेऽन्तराचर्यमाणोऽनुष्ठानविशेषोऽभिप्लवो भवति। भज् {अभिभज्} भज् (भज सेवायाम्)। ‘यो भागो मामभिभजते स दीयताम्’ (पा० १।४।९० सूत्रे न्यासे)। भा {अभिभा} भा (भा दीप्तौ)। ‘मा त्वा काचिदभिभा विश्व्या विदत्’ (ऋ० २।४२।१)। अभिभा दुर्निमित्तम्। भाष् {अभिभाष्} भाष् (भाष व्यक्तायां वाचि)। ‘भोभवत्पूर्वकं त्वेनमभिभाषेत धर्मवित्’ (मनु० २।१२८)। आलपेत् सम्बोधयेत् इत्यर्थः। ‘नोदक्ययाऽभिभाषेत’ (मनु० ४।५७)। अभिभाषणमाभाषणमालापः। ‘निशाचरीणां प्रत्यक्षमक्षमं चाभिभाषणम्’ (रा० ५।२९।९)। उक्तोऽर्थः। ‘गुरुतल्प्यभिभाष्यैनस्तप्ते स्वप्यादयोमये’ (मनु० ११।१०३)। अभिभाष्य विख्याप्य। भू {अभिभू} भू (भू सत्तायाम्)। ‘अभि यो विश्वा भुवना बभूव’ (ऋ० ४।१६।५)। सर्वेभ्यो लोकेभ्यो ज्यायान्भवतीत्याह। ‘अभि द्विषन्तं भविष्यामि’ (श० ब्रा० १२।४।४।३)। अभिभविष्यामि न्यक् करिष्यामि। ‘सिंहनादं च सैन्यानां भीमसेनरवोऽभ्यभूत्’ (भा० भीष्म० ४४।९)। अभ्यभूत्=अधर्यकार्षीत्। ‘परं योनेरवरं ते कृणोमि मा त्वा प्रजाऽभिभूत्’ (अथर्व० ७।३५।३)। ‘अभी षु णः सखीनामविता जरितॄणाम्। शतं भवास्यूतिभिः’ (ऋ० ४।३१।३)॥ ‘धर्मे नष्टे कुलं कृत्स्नमधर्मोऽभिभवत्युत’ (गीता० १।४०)। अभिभवति बाधते पराजयते प्रभवति अधिकुरुते। ‘विपदोऽभिभवन्त्यविक्रमम्’ (कि० २।१४)। अभिभवन्ति धर्षयन्ति आक्रामन्ति आस्कन्दन्ति। ‘कृतपूर्वाणि यान्यस्य व्यञ्जनानि सुशिक्षितैः। तान्यप्यभिभविष्यामि’ (भा० वि० २।३)॥ अभिभविष्यामि=अतिशयिष्ये, विशेषयिष्यामि। ‘परित्रायध्वं मामनेन मधुकरेणाभिभूयमानाम्’ (श० १)। अभिभूयमानां विप्रक्रियमाणां कदर्थ्यमानाम्। ‘पुत्रस्नेहाभिभूतेन मया चाप्यकृतात्मना। धर्मे स्थिता महात्मानो निकृताः पाण्डुनन्दनाः’ (भा० द्रोण० १३३।१२)॥ स्नेहाभिभूतेन स्नेहवशंवदेन स्नेहेन परवता स्नेहपराजितेन। ‘श्रियाऽभिभूतं देवेशं दुर्निरीक्ष्यतरं हरिम्’ (हरि० २।५५।३३)। अभिभूतं व्याप्तम्। ‘एकश्चित्सन्नभिभूतिः’ (ऋ० ८।१६।८)। उक्तोर्थः। ‘आजगाम ततः पम्पां लक्ष्मणेन सहाभिभूः’ (रा० ३।७५।११)। अभिभूरभिभावकः। सह प्रभुरिति पाठान्तरम्। ‘अभिभूर्यशो अभिभूरग्निरभिभूः सोमो अभिभूरिन्द्रः’ (अथर्व० ६।९७।१)। ‘त्वष्टारमिन्द्रो जनुषाऽभिभूय’ (ऋ० ३।४८।५)। ‘अभिभूय विभूतिमार्तवीम्’ (रघु० ८।३६)। अभिभूय=अतिशय्य। ‘अभीवर्तो अभिभवः सपत्नक्षयणो मणिः’ (अथर्व० १।२९।४)। अभिभवोऽभिभावी। ‘निरभिभवसाराः परकथाः’ (भर्तृ०)। अभिभवस्तिरस्कारः। अवमानोऽधिक्षेपः। ‘वैशाखशुक्लद्वादश्यां स्वप्ने योऽभिभवं तव। करिष्यति स ते भर्ता रजिपुत्रि भविष्यति’ (वि० ३२।५।१४)॥ अभिभवो हठात् संभोगः। मन् {अभिमन्} मन् (मन ज्ञाने)। ‘अर्जुनं वासुदेवं च यौ तौ लोकोऽभिमन्यते’ (भा० आदि० २२४।९)। वस्तुतो नरनारायणौ सन्तौ तावर्जुनवासुदेवौ जानाति। अभिभानोऽन्यथाग्रहणम् मिथ्याज्ञानम्। ‘अवीरामिव मामयं शरारुरभिमन्यते’ (अथर्व० २०।१२६।९)। उक्तोऽर्थः। ‘वृद्धांश्च तात वैद्यांश्च ब्राह्मणांश्चाभिमन्यसे’ (रा० २।१००।१३)। अभिमन्यसे बहु मन्यसे। ‘न पश्चात्तेऽभिमन्यन्ते सुधामपि सुरोपमाः’ (रा० २।६१।१३)। अभिमन्यन्तेऽनुमन्यन्ते। ‘असौ ते मुख्यो यौवनोत्सिक्तो भार्यां स्नुषां दुहितरं वाऽभिमन्यते’ (कौ० अ० ५।१।५१)। इयं मे गम्या स्यादितीच्छति। ‘न त्वेव ज्यायसीं वृत्तिमभिमन्येत कर्हिचित्’ (मनु० १०।९५)। नाभिमन्येत न कामयेत। ‘यथा कथा च परपरिग्रहमभिमन्यते’ (आप ध० १।१०।२८।१)। ममायमस्त्विति कामयते। ‘यो वाऽयं देवः पशनामीष्टे न वा हैनमभिमन्येत’ (श० ब्रा० ३।६।२।२०)। उक्तोऽर्थः। ‘अप्रार्थनीयामिह यां सूतपुत्राभिमन्यसे’ (भा० वि० १४।३४)। कामयस इत्यर्थः। ‘कच्चिन्म परदारान्वा राजपूत्रोऽभिमन्यते’ (रा० २।७२।४५)। उक्तोऽर्थः। ‘न चेत्तदभिमन्येत तस्मै दद्यामहं पुनः’ (भा० कर्ण० ३८।३)। अल्पमिति कृत्वा नेच्छेत्, नाभिनन्देत्। अभिमन्येत अवजानीतेति नीलकण्ठः। स च तात्पर्यार्थः। अवजानीयादिति तु पाणिनीयाः साधु पश्यन्ति। ‘माऽभिमंस्थाः’ (श० ब्रा० ७।५।२।१७)। मा क्षणिष्ठाः, माऽभिद्रुह इत्यर्थः। ‘योऽस्मान्ब्रह्मणस्पतेऽदेवो अभिमन्यते’ (अथर्व० ६।६।१)। अभिहन्तव्यान् जानातीत्यर्थः। अभिपूर्वो मन्यतिश्छन्दसि बहुलं हिंसायां वर्तते। ‘तत्रेमाः काश्चन दिश उदाह्रियन्ते—परिवृङ्ग्घि हरसा माऽभिमंस्थाः’ (काण्व सं० १४।४; श० ब्रा० ७।५।२।१७)। मा त्वा क्रव्यादभिमंस्त। मम त्वमाहार इत्यभिमानं मा करोतु। ‘विश्वरूपं त्वाष्ट्रमभ्यमंस्त’ (ऐ० ब्रा० ७।२८)। अहिंसीदित्यर्थः। ‘नास्य रुद्रः प्रजां पशूनभिमन्यते’ (तै० ब्रा० १।५।६।७)। न हिनस्ति, हन्तुं नेच्छति। इति। ‘शत्रवो नाभिमन्यन्ते भक्षान् विषकृतानिव’ (रा० २।८८।२५)। अभिभवितुं न स्मरन्ति (राजधानीम् ) इति गोविन्दराजः। ‘ये राष्ट्रमभिमन्यन्ते राज्ञो व्यसनमीयुषः’ (भा० उ० १६६।६)। ये राष्ट्रमस्मदीयमिदमस्माभी रक्षणीयमित्यभिमानवन्त इति नीलकण्ठः। ‘अतिवादांस्तितिक्षेत नाभिमन्येत कञ्चन’ (भा० शा० २७८।६)। कञ्चनोद्दिश्याभिमानं न कुर्यादित्याह। यो न कामयते किञ्चिन्न किञ्चिदभिमन्यते। अभिमानं न गच्छतीत्यर्थः। ‘यथा दाण्डक्यो नाम भोजः कामाद् ब्राह्मणकन्यामभिमन्यमानः’ (कौ० अ० १।६।५)। इयं मे गम्या स्यादितीच्छन्। ‘नास्ति जीवितादन्यदभिमततरमिह जगति सर्वजन्तूनाम्’ (काद०)। अभिमतमिष्टम्, संमतम्। ‘अभिमतफलशंसी चारु पुस्फोर बाहुः’ (भट्टि० १।२७)। ‘इक्ष्वाकुवंशोऽभिमत प्रजानाम्’ (उत्तर० १।४४)। ‘न किल भवतां स्थानं देव्या गृहेऽभिमतं ततः’ (उत्तर० ३।३२)। अभिमतमनुमतम्। ‘माहात्म्याभिमतानामपि कपिलकणभुक् प्रभृतीनाम्’ (ब्र० सू० शां० भा०)। अभिमतानां सत्कृतानाम्। ‘अभिमतेऽनुमते वा’ (आश्व० गृ० ४।९।१२)। तदन्नमभिमन्यन्ते आत्मसात्कुर्वन्ति अस्मभ्यमेव देहीति। ‘न विक्रिया विश्वसुहृत्सखस्य साम्येन वीताभिमतेस्तवापि’ (भा० पु० ५।१०।२५)। अभिमतिरभिमान आत्मसंभावना, आहोपुरुषिका, अहंयुता। ‘सदाभिमानैकधना हि मानिनः’ (शिशु० १।६७)। अभिमान आत्मसंमानः, स्वस्मिन्गुरुत्वबुद्धिः। ‘मुनिरस्मि निरागसः कुतो मे भयमित्येष न भूतयेऽभिमानः’ (कि० १३।७)। एषोऽभिमान एषा कल्पना। ‘ये चरन्त्यभिमानानि सृष्टार्थमनुषङ्गिणः’ (भा० शां० १६८।२३)। अभिमानानि सर्वतः प्रमाणानि शास्त्रादीनि। ‘विश्वा मृधो अभिमातीर्जयेम’ (अथर्व० १८।२।५९)। अभिमातीहिंसकाञ्शत्रून् इति सायणः। ‘इन्द्राभिमातिषाह्ये’ (अथर्व० २०।१९।३)। अभिमातयः शत्रवः। ‘सपत्नहाग्ने अभिमातिजिद् भव’ (अथर्व० २।६।३)। उक्तोऽर्थः। ‘स हि ष्मा विश्वचर्षणिरभिमाति सहो दधे’ (ऋ० ५।२३।४)। अभिमाति हिंसकं घातुकम्। ‘…ऽभिमातिं कयस्य चित्। तिग्मं न क्षोदः प्रतिघ्नन्ति भूर्णयः’ (ऋ० ८।२५।१५)। अभिमातिः कपटप्रबन्ध इति संस्कृतशार्मण्यकोषः। ‘अभिमानं च मानं च त्यक्त्वा’ (रा० २।५८।१६)। साधारण्याभिमानात्। साधारण्यं मत्वा, समुत्प्रेक्ष्य। ‘न सा स्त्री त्वभिमन्तव्या यस्यां भर्ता न तुष्यति’ (पञ्चत० ३।१५४)। नाभिमन्तव्या न मन्तव्या, न गणयितव्या, पत्नीति बुद्ध्या न द्रष्टव्या। ‘धन्यं यशस्यमायुष्यमिदमाख्यानमुत्तमम्। बुभूषताऽभिमन्तव्यम्…’ (भा० अनु० २।९५)॥ अभिमन्तव्यम् एष्टव्यम्। ‘अनभिमानुको हैष देवः प्रजा भवति’ (आश्व० गृ० ४।१०।२८)। अभिमानुक आघातुकः। प्रजा इति द्वितीयाबहुवचनम्। मन्त्र् {अभिमन्त्र्} मन्त्र् (मत्रि गुप्तपरिभाषणे)। ‘गायत्र्या चाभिमन्त्रयेत्’ (याज्ञ० ३।३२५)। गायत्र्युच्चारणेन संस्कुर्यादित्यर्थः। उपाकृतः पशुरसौ योऽभिमन्त्र्य क्रतौ हतः (इत्यमरः)। ‘वामदेवाभिमन्त्रितोऽश्वः’ (उत्तर० २)। वामदेव्यमन्त्रैः संस्कृतः। ‘प्रणयन्तु भवन्तो मां यथेष्टमभिमन्त्रिताः’ (भा० सभा० ३५।३)। अभिमन्त्रिताः प्रार्थिताः। मा {अभिमा} मा (मा माने, माङ् माने)। ‘यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्’ (काठक० ३४।१४)। अभिमा विस्तारमानम्। ‘यज्ञस्य त्वा प्रमयाऽभिमया परिमयोन्मया परिगृह्णामि’ (आप० श्रौ० ४।५।४, ९।१३।६)। उक्तोऽर्थः। मिह् {अभिमिह्} मिह् (मिह सेचने)। ‘देवी देवयजनी सा दीक्षितेन नाभिमिह्या’ (=नाभिमेह्या) (श० ब्रा० ३।२।२।२०)। तस्या उपरि दीक्षितो न मेहेत् न मूत्रयेत्। मृ {अभिमृ} मृ (मृङ् प्राणत्यागे)। ‘गुरुणाभिमृता अन्यतो वाऽपक्षीयमाणाः’ (आश्व० गृ० ४।७।१)। येषु जीवत्सु गुरुर्म्रियते ते गुरुणाभिमृताः। द्वौ चराभिमरौ स्पशौ (इत्यमरः)। अभिम्रियत इत्यभिमरः। प्राणनिरपेक्षस्तीक्ष्णाख्यः, यो द्रव्यहेतो र्व्यालं वा हस्तिनं वा योधयतीति स्वामी। मृद् {अभिमृद्} मृद् (मृद क्षोदे)। ‘कृतोऽभिमर्दः कुरुभिः प्रसह्य’ (द्रौप० ६।८) (अभिमर्दः कदनं विशसनम्। ‘कथं शक्ष्यामहे ब्रह्मन् दानवैरभिमर्दनम्’ (भा० शां० २०९।१२)। अभिमर्दनम् अभ्यामर्दः, युद्धम्, आयोधनम्। मृश् {अभिमृश्} मृश् (मृश आमर्शने, आमर्शनं स्पर्शः)। ‘तया त्वाभि मृशामसि’ (अथर्व० ३।२५।६)। अभिमृशामसि अभिमृशामः, अभितः स्पृशामः। ‘अथास्या उदरमभिमृशति’ (शां० गृ० १।२२।१४)। उक्तोऽर्थः। ‘नश्येदभिमृशन्सद्यो मृगः कूटमिव स्पृशन्’ (भा० शां० ६८।५२)। अभिमृशन् स्पृशन्। राजस्वमिति शेषः। कूटं मारणयन्त्रम्। ‘सोऽमृष्यमाणो वचसाऽभिमृष्टः’ (भा० वि० ६६।१)। अभिमृष्टस्तुन्नः। अत्र मृशस्तोदनमर्थो यथा मर्मस्पृग् इत्यत्र स्पृशः। अभिरर्थं विशिनष्टि। ‘उष्णांशुकराभिमर्शात्’ (शिशु० ४।१६)। अभिमर्शः स्पर्शः। ‘कृताभिमर्शामनुमन्यमानः’ (शा० ५।२०)। अभिमर्शो दूषणम्। ‘परदाराभिमर्शेषु प्रवृत्तान्’ (मनु० ८।३५२)। ‘पराभिमर्शो न तवास्ति पितुर्गृहे। कः करं प्रसारयेत्पन्नगरत्नसूचये’ (कु० ५।४३)॥ उक्तोर्थः। ‘कन्याप्रदानं प्रति समुत्पन्नोऽभिमर्शः’ (प्रतिज्ञा० २)। अभिमर्शो विमर्शः। अभिरस्थाने। ‘निवर्तय मनः पापात्परदाराभिमर्शनात्।’ (भा० उ० १२।४)। अभिमर्शनं दूषणं धर्षणम्। ‘निवर्तय मतिं नीचां परदाराभिमर्शनात्।’ (रा० ३।५०।७)। ‘दूषितं धर्मशास्त्रज्ञैः परदाराभिमर्शनम्’ (भा० अनु० १९।८९)। उक्तोऽर्थः। ‘दक्षिणानामदानं च ब्राह्मणस्वाभिमर्शनम्’ (भा० शां० ३४।१३)। अभिमर्शनमामर्शनमाच्छेदनम्। अपहारः। ‘अत्रैव कीर्त्यते सद्भिर्ब्राह्मणस्वाभिमर्शने’ (भा० अनु० ७०।१)। उक्तोऽर्थः। ‘परदाराभिहर्तारः परदाराभिमर्शिनः’ (भा० अनु० २३।६१)। अभिमर्शका दूषकाः, जाराः। मृष् {अभिमृष्} मृष् (मृष तितिक्षायाम्)। ‘सर्वतः समुपेतस्य तव (दशग्रीवस्य) तेनाभिमर्षणम्’ (रा० ६।१११।८)। अभिमर्षणं प्रसहनं पराभवः। मे {अभिमे} मे (मेङ् प्रणिदाने)। ‘स हि ष्मा विचर्षणिरभिमाति सहो दधे’ (ऋ० ५।२३।४)। अभिमाति हिंसकं धातुकं जिह्मम्। अपरेऽभिमातीति मन्यतेरभिपूर्वस्य रूपं पश्यन्ति। तन्नोऽभिमतम्। मेथ् {अभिमेथ्} मेथ् (मेथृ मेधृ संगमे)। ‘तयोः शयानयोः। यजमानोऽभिमेथति’ (श० ब्रा० १३।५।२)। अभिमेथति=आह्वयति। यज् {अभियज्} यज् (यज देवपूजासङ्गतिदानेषु)। ‘देवता अभियजेत्’ (गो० गृ० ४।७।१६)। हविर्भिः पूजयेदित्याह। ‘आमावास्येन हविषा पूर्वपक्षमभियजते’ (पञ्चरा० ३।७।१२) उक्तोऽर्थः। ‘पक्षान्ता उपवस्तव्याः, पक्षादयोऽभियष्टव्याः’ (गो० गृ० १।५।५-६)। या {अभिया} या (या प्रापणे, प्रापणमिह गतिः)। ‘शैनेयस्त्वरितो राजन्कृतवर्म्माणमभ्ययात्’ (भा० द्रोण० ११५।३)। अभ्ययात् अभिमुखमयात्, तं प्रार्थयतेत्यर्थः। ‘अभिययुः सरसो मधुसंभृतां कमलिनीम्’ ( )। ‘अभिययौ स हिमाचलमुच्छ्रितम्’ (कि० ५।१)। अभिलक्ष्य जगामेत्यर्थः। ‘अभियास्यति मां कोपात्सम्बन्धी सुमहाबलः’ (भा० उ० १९०।१४)। माम्प्रत्यभियानं करिष्यति, मां प्रार्थयिष्यते। ‘ऽभि स्पृधो यासिषद् वज्रबाहुः’ (ऋ० १।१७४।५)। उक्तोऽर्थः। ‘अन्यत्र राज्ञामभियातु मन्युः’ (अथर्व० ६।४०।२)। यात्वित्येवार्थः। ‘तत्रैनं नागराः सर्वे सत्कारेणाभ्ययुस्तदा।’ सभाजयितुं पुरत प्रासरन्नित्याह। ‘निर्यान्तो वाऽभियान्तो वा नरमुख्या यथा पुरा’ (रा० २।७१।२४)। अभियान्तः प्रविशन्तः। ‘कुबेरादभियास्यमानात्’ (रघु० ५।३०)। अभियातुमिष्यमाणात्, प्रार्थयिष्यमाणात्, अभिषेणयिष्यमाणात्। ‘अभियाता प्रहर्ता च’ (रा० २।१।२९)। अभियाताऽभिमुखं याता। दुर्गप्रदेशावलम्बनेन यो न युध्यते तल्लक्षणः। प्रहर्ता नासीरे स्थित्वा प्रथमं प्रहरतीत्येवंविध इति टीकाकृद्रामः। याच् {अभियाच्} याच् (टुयाचृ याच्ञायाम् )। ‘शिरसा त्वभियाचेऽहं कुरुष्व करुणां मयि’ (रा० २।१०६।२९)। याच इत्येवार्थः। नार्थोऽभिना। ‘सगरं चाभ्ययाचन्त सर्वे प्राञ्जलयः स्थिताः’ (भा० वन० १०७।४१)। उक्तोऽर्थः। अभ्यभाषन्तेति पाठान्तरम्। यु {अभियु} यु (यु मिश्रणामिश्रणयोः। ‘स्त्रीयोनिरभियुत एनां गर्भः’ (नि० २।१९)। अभियुत आमिश्रीभूत इति दुर्गः। युज् {अभियुज्} युज् (युजिर् योगे, युज समाधौ)। ‘यां गतिमभियुङ्क्ते तां गतिं गत्वाऽन्ततो विमुञ्चते’ (शा० ब्रा० १।८।३।२७)। अभियुङ्क्ते रथं तुरङ्गेण युनक्ति। ‘सञ्जयाचक्ष्व येनास्मान् पाण्डवा अभ्ययुञ्जत’ (भा० उ० ५०।९)। अभ्ययुञ्जत आक्रामन्, आस्कन्दन्। ‘अस्मानालक्ष्य सन्नद्धा अभूवन्निति वा।’ (रघौ ४।८०) इत्यत्र नहि शूराः परेण पराजितपूर्वमभियुज्यन्त इति मल्लिः। श्यन्विकरणस्य युजेः प्रयोगोऽस्थाने। ‘शृणु यैर्हि महाराज पाण्डवा अभ्ययुञ्जत’ (भा० उ० ५०।१६)। उक्तोऽर्थः। ‘यश्च त्वाऽभियुञ्जीत युद्धाय’ (रा० ७।६१।९)। अभियुञ्जीत आह्वयेत। युद्धं मे देहीत्यामन्त्रयेत। ‘कुपितोऽर्थपतिर्व्यवहर्तुमर्थगौरवादभियोक्ष्यते’ (दशकु०)। अभियोक्ष्यते=उद्योक्ष्यते। ‘आधिव्याधिदुःखेन कदाचिन्नाभियुज्यते।’ नाभियुज्यते न युज्यते नोपसृज्यते। ‘न तत्र विद्यते किंचिद् यत्परैरभियुज्यते’ (मनु० ८।१८३)। इदं मे निक्षिप्तं मे दीयतामिति निक्षेप्त्रा व्यवहारेण काम्येत। ‘हंस प्रयच्छ मे कान्तां गतिरस्यास्त्वया हृता। विभावितैकदेशेन देयं यदभियुज्यते’ (विक्रम० ४।१७)॥ उक्तोऽर्थः। ‘तद्यदि न सहसे ततः स्वयमभियुज्यस्व। एते स्वकर्मण्यभियुज्यामहे’ (मुद्रा० ३)। इहोभयत्राभियोगो व्यापारः। अभियुज्यस्व व्याप्रियस्व यतस्व घटस्व। ‘वायुर्यत्राभियुञ्जते’ (=युङ्क्ते) (श्वेताश्व० २।६)। शब्दमभिव्यक्तं करोतीति विवृतिः। सुश्रुते १।९४।१६ इत्यत्राभियुजि भिषक्कर्मण्युपचारेऽपि प्रयुक्तो दृश्यते। ‘तेषां नित्याभियुक्तानां योगक्षेमं वहाम्यहम्’ (गीता० ९।२२)। ध्यानयोगपराणाम् इत्यर्थः। ‘स्वस्वकर्मण्यधिकतरमभियुक्तः परिजनः’ (मुद्रा० १)। अभियुक्तोऽवहितो व्यापृतः। ‘वसिष्ठः किल राक्षसस्त्वमित्यभियुक्तः’ (नि० ७।३।४ इत्यत्र दुर्ग:)। अभियुक्तोऽभ्याख्यातो दुरुक्तः। यदा तु गमनमभियुक्तस्तदेवापलपति न तदात्यन्तापह्नव इति लङेव भवति इत्यत्यन्तापह्नवे लिड्वक्तव्य इत्यत्र दीक्षितः प्रौढमनोरमायाम्। तत्राभियुक्तः पृष्टः। ‘तत्र हि बहूनर्थानभियुक्तः पुत्रादिर्न जानामीति प्रतिवदन् निह्नववादी न भवति’ (याज्ञ० २।२० मिताक्षरायाम्)। ‘आगमस्तु कृतो येन सोऽभियुक्तस्तमुद्धरेत्’ (याज्ञ० २।२८)। ‘अस्मिन्नर्थेऽनेनाहमभियुक्तः’ (याज्ञ० २।७ मिताक्षरायाम्)। ‘अथ स एनमभियुक्तः प्रतिब्रूयात्’ (मी० सू० ३।२।१-२, श० भा०)। अभियुक्तः पृष्टः। ‘प्रतिगृह्य तदाख्येयमभियुक्तेन धर्मतः’ (याज्ञ० ३।४३)। उक्तोऽर्थः। ‘इदं विश्वं पाल्यं विधिवदभियुक्तेन मनसा’ (उत्तर० ३।३०)। अभियुक्तेन=अवहितेन=प्रसितेन=एकायनगतेन। ‘कोष्ठागारेऽभियुक्त: स्यात्’ (का० नी० सा० ५।७७)। अभियुक्तः कृतावेक्षः प्रतिजागरितः। ‘भवतु, भूयोऽभियुक्तः स्वरव्यक्तिमुपलप्स्ये’ (मुद्रा० १)। अभियुक्तो दत्तावधानः। ‘यत्त्वभियुक्ताः शब्दार्थेषु शिष्टा इति तत्रोच्यते–अभियुक्ततराः पक्षिणां पोषणे बन्धने च म्लेच्छाः’ (मी० सू० १।३।५।१० शा० भा०)। अभियुक्ता निपुणाः। ‘कुहकादिषु प्रयोगेष्वभियुक्तानाम्’ (कथा० ३२।१२५)। उक्तोऽर्थः। ‘यत्नेनानुमितोप्यर्थः कुशलैरनुमातृभिः। अभियुक्ततरैरन्यैरन्यथैवोपपाद्यते’ (वा० प० १।३४)॥ अभियुक्ता विपश्चितः, विशेषज्ञाः, लब्धवर्णाः। ‘न हि शक्यते दैवमन्यथा कर्तुमभियुक्तेनापि’ (काद०)। ‘अन्येऽभियुक्ता अपि नैवेदमन्यथा मन्यन्ते’ (वेणी० २)। ‘सूक्तमिदमभियुक्तैः प्रकृतिर्दुस्त्यजेति’ (वेणी० २)। ‘अभियुक्तं बलवता दुर्बलं हीनसाधनम्’ (भा० उ० ३३।१३)। अभियुक्तमाक्रान्तमास्कन्नम्। ‘न जाने बलवता महामोहेनाभियुक्तस्य वत्सविवेकस्य कीदृशो वृत्तान्तः’ (प्र० च० ५)। उक्तोऽर्थः। ‘देवि केनाभियुक्तासि केन वासि विमानिता’ (रा० २।१०।२८)। अभियुक्ता धर्षिता कृतपराभवा। ‘अभियुक्तस्तु को राजा दातुमिच्छेद्धि मेदिनीम्’ (भा० शल्य० ३१।६१)। अभियुक्तः प्रार्थित इत्यर्थो भाति। अभियुक्तः परिचिते परिक्षिप्तेऽरिसेनया। व्यवहारप्रवृत्तानां तथैवोत्तरवादिनि॥ इति कोषः। ‘वृषलमभियोक्तुमुद्यतः’ (मुद्रा० १)। अभियोक्तुम् अभियातुमास्कन्तुम्। ‘एतस्य सिंहीमिव राज्यलक्ष्मीमङ्कस्थितां कः क्षमतेऽभियोक्तुम्’ (विक्रमाङ्क०)। उक्तोऽर्थः। ‘त्वय्युत्कृष्टबलेऽभियोक्तरि नृपे’ (मुद्रा० ४।१५)। अभियोक्ताऽऽस्कन्ताऽऽक्रमिताऽभियाता। ‘पर्यायैर्हन्यमानानामभियोक्ता न विद्यते’ (भा० शां० २२६।१३)। ‘अभियोक्तादिशेद् देश्यं करणं वान्यदुद्दिशेत्’ (मनु० ८।५२)। अभियोक्ता=अर्थी। ‘सन्तः परहितेषु स्वयं कृताभियोगाः’ (भर्तृ० २।६५)। कृताभियोगा दत्तावधानाः। ‘नयाभियोगं मनसः प्रसादं समापयस्वात्मगुणेन कामम्’ (रा० ४।२९।२५)। अभियोगस्तात्पर्यमासक्तिः। ‘अनेकार्थाभियोगेपि यावत्संसाधयेद् धनी’ (याज्ञ० २।२० मिताक्षरायां कात्यायनवचनम्)। यदानेकेऽर्था ममैत इति प्रार्थ्यन्ते। ‘अनभियोगश्चार्थेष्वागन्तूनाम्’ (कौ० अ० २।१६।१३)। अनभियोगोऽव्यवहारः। ‘यत्नेनानुमितो योर्थः कुशलैरनुमातृभिः। अभियोगशतेनापि स नान्यथोपपाद्यते’ (न्या० म०)॥ अभियोगो यत्नः। ‘अभियोगः शब्दादेरशिष्टानामभियोगश्चेतरेषाम्’ (मी० शा० भा०)। अभियोगः परिचयः। ‘अभियोगमनिस्तीर्य नैनं प्रत्यभियोजयेत्’ (याज्ञ० २।९)। ‘कुसुमपुराभियोगं प्रत्यनुदासीनो राक्षसः’ (मुद्रा० २)। अभियोगोऽवस्कन्दः। अभियोजनं नाम युक्ते पुनर्योजनमिति श० ब्रा० ९।४।२।११ इत्यत्र सायणः। ‘विश्वा अग्ने अभियुजो विहत्य’ (अथर्व० ७।७७।९)। अभियुजोऽभियोक्त्रीः सेनाः। ‘विश्वा अग्नेऽभियुजो विहत्य’ (तै० ब्रा० २।४।१।१)। अभियुजोऽभियोगान् आस्कन्दानिति सायणः। ‘कृतपरिचयां दर्शितेङ्गिताकारां कन्यामामिषोपायतोऽभियुञ्जीत’ (का० सू० ५।२।१९)। अभियुञ्जीत आत्मना योजयेत्। रक्ष् {अभिरक्ष्} रक्ष् (रक्ष पालने)। ‘तमर्यमाऽभि रक्षत्यृजूयन्तमनु व्रतम्’ (ऋ० १।१३६।५)। अभिरक्षति=अभितः पाति। ‘यमादित्या अभि द्रुहो रक्षथ’ (ऋ० ८।४७।१)। ‘यः कृत्स्नामटवीमेतां पर्यन्तस्थोऽभिरक्षति’ (कथा० २९।१३५)। ‘आविश्येमां धरणीं येऽभ्यरक्षन् पुरातनीं तस्य देवस्य सृष्टिम्’ (भा० अनु० १८।७८)। उक्तचर एवार्थः। रञ्ज् {अभिरञ्ज्} रञ्ज् (रञ्ज रागे)। ‘न कथाभिरभिरज्यन्ते।’ कथासु नाभिरमन्ते इत्यर्थः। ‘(गीतम्) संरक्तमभिरक्तं च परया स्वरसम्पदा’ (रा गोरे० १।३।६१)। अभिरक्तं प्राप्तसंमदम्। रम् {अभिरम्} रम् (रमु क्रीडायाम्)। ‘न गन्धहरिणो दमनककेदारिकायामभिरमति’ (विद्ध० ३)। अभिरमते=रतिं लभते, नन्दति। दमनको वृक्षविशेषः। ‘विद्यासु विद्वानिव सोऽभिरेमे’ (भट्टि० १।९)। आश्चर्यं परिपीडितोऽभिरमते पश्चातकस्तृष्णया। उदितोऽर्थः। ‘दृष्टिरिहाभिरमते हृदयं च’ (मृच्छ० ४)। ‘आचान्तांश्चानुजानीयादभि भो रम्यतामिति’ (मनु० ३।२५१)। अभिरम्यताम्=विश्रभ्यताम्। ‘यत्राभिरंस्यमाना भवन्ति’ (आश्व० गृ० ४।६।१६)। विश्रमितुकामा भवन्ति। ‘अभिरम्यतामिति वदेद् ब्रूयुस्तेऽभिरता स्म ह’ (याज्ञ० १।१५२)। अभिरतास्तुष्टाः, तृप्ताः। ‘माऽकल्पां नारीमभिरमयेत्’ (गौ० ध० १।८।२९)। नानया मिथुनी भवेदित्यर्थः। अकल्पा रोगादिनाऽस्वस्था। ‘मनोभिरामाः शृण्वन्तौ…षड्जसंवादिनीः केकाः’ (रघु० १।३९)। मनोऽभिरामा मनोहरा मनोरञ्जिकाः, मनोज्ञाः। ‘अनपेतकालमभिरामकथाः’ (कि० ६।३०)। अनन्तरोदीरित एवार्थः। ‘राम इत्यभिरामेण वपुषा तस्य चोदितः’ (रघु० १०।६७)। अभिराममभिरूपं रम्यम्। ‘रामाभिराम…चित्तदोषः’ (रा० ५।११।८)। अभिरामो हृदयहारी। राध् {अभिराध्} राध् (राध साध संसिद्धौ)। ‘अभिराद्धदेवतावितीर्णवीर्यातिशयान्’ (शिशु० १।७१)। अभिराद्धा आराद्धाः। रु {अभिरु} रु (रु शब्दे)। ‘वृषेव यूथे सहसा विदानो गव्यन्नभि रुव संधनाजित्’ (अथर्व० ५।२०।३)। अभिरुव=अभितो नर्द। ‘शिवैषोद्यन्तमादित्यमभिरौति’ (भा० पु० १।१४।१२)। अभिलक्ष्य वाश्यते क्रोशति। ‘हंसकारण्डवोद्गीताः सारसाभिरुतास्तथा’ (भा० वन० ३८।२०)। सारसरुतेन प्रतिशब्दिताः, सारसरवेणाभिव्याप्ताः। रुच् {अभिरुच्} रुच् (रुच दीप्तावभिप्रीतौ च)। ‘धर्मोऽभिरोचते यस्माद् धर्मराजस्ततः स्मृतः’ (मार्क० पु०)। अभिरोचते राजते दीप्यते शोभते। अभिर्विशेषको न। ‘यदभिरोचते भवते’ (विक्रम० २)। यथाऽत्र भवतोऽभिरुचिः। यथा ते वशः। यथा ते छन्दः। लक्ष् {अभिलक्ष्} लक्ष् (दर्शने)। ‘पार्षतश्च महायुद्धे विमुखोऽद्याभिलक्ष्यते’ (भा० कर्ण० २६।९)। अभिलक्ष्यते लक्ष्यते दृश्यते प्रतिभाति। ‘मुमोच परमेष्वासः षट् शरानभिलक्षितान्’ (रा० ३।२८।२६)। अभिलक्षितान् कृताङ्कान्, लक्ष्मोपेतान्। ‘दक्षिणां प्रेषयामास वानरानभिलक्षितान्’ (रा० ४।४१।१)। वृतान् गुणमाहात्म्येन निर्धारितान्। लप् {अभिलप्} लप् (लप व्यक्तायां वाचि)। ‘न च स्मार्तमतद्धर्माभिलापाद्’ (ब्र० सू० १।२।१९)। अभिलापो व्यपदेशो निर्देशः कथनं कीर्तनम्। ‘अभिलापिनी प्रतीतिः कल्पना’ (तत्त्वसं० १२१३)। अभिलापो वाचकः शब्दः। लिख् {अभिलिख्} लिख् (लिख अक्षरविन्यासे)। ‘धात्राभिलिखितान्याहुः सर्वभूतानि कर्मणा’ (भा० स्त्री० ७।१२)। अभिलिखितानि सर्वतो न्यस्तानि। तत्तल्लक्षणैः पृथगवस्थापितानि। ली {अभिली} ली (लीङ् श्लेषणे)। ‘भीष्ममेवाभ्यलीयन्त सह सर्वैस्तवात्मजाः’ (भा० भीष्म० ७१।१०)। समाश्लिष्यन्न् इत्यर्थः। ‘कपिलाशवमभ्यलीयत’ (दशकु०)। शवेऽन्तरलीयतेत्यर्थः। ‘पश्चादुच्चैर्भुजतरुवनं मण्डलेनाभिलीनः’ (मेघ० ३७)। अभिलीनः समाश्रितः। ‘विहङ्गमाभिलीनाश्च लताः’ (हरि० २०१२)। शकुन्ताक्रान्ताः। ‘भ्रमराभिलीनयोः सुजातयोः पङ्कजकोषयोः श्रियम्’ (रघु० ३।८)। अभिलीनौ समाश्लिष्टौ। वच् {अभिवच्} वच् (ब्रू-वच व्यक्तायां वाचि)। ‘आचार्यो नाभिवक्तव्यः पुरुषेण विजानता’ (भा० वि० ५१।२)। अपवक्तव्य इत्यर्थः। वद् {अभिवद्} वद् (वद व्यक्तायां वाचि, वद सन्देशवचने)। ‘समूलो वा एष परिशुष्यति योऽनृतमभिवदति’ (प्रश्नोप० ६।१)। अभिवदति परस्याभिमुखे वदति, प्रत्युत्तरं वदतीत्यर्थः। ‘तं ह्यभ्युवाद’ (छां० उ० ४।२।१)। अभिसम्बोध्योवाच। ‘परस्त्रियं योऽभिवदेत्तीर्थेऽरण्ये वनेपि वा’ (मनु० ८।३५६)। अभिवदेत्=अभिलपेत्=आलपेत्=आभाषेत। ‘कामेन ताताभिवदाम्यहं त्वाम्’ (भा० वि० ७।१०)। आभिमुख्येन वदामि। ‘एतद्वा अश्वस्य प्रियं नामधेयम् (यद्ययुरिति) प्रियेणैवैनं नामधेयेनाभिवदति’ (तै० ब्रा० ३।८।९।२)। अभिवदति अभिमुखीकृत्य वदति। ‘ते वा इमे इतरे छन्दसी गायत्रीमभ्यवदेताम्’ (ऐ० ब्रा० ३।२८)। अभ्यवदेताम्=सप्रश्रयं समबोधयेताम्। ‘पूर्वो राज्ञोऽभिवदति’ (श० ब्रा० ३।३।४।१४)। उक्तोर्थः। ‘जारं चौर इत्यभिवदन् दाप्यः पञ्चशतं दमम्’ (याज्ञ० २।३०१)। अभिवदन् व्यपदिशन् अपदिशन् निर्दिशन्। ‘यत्कर्म क्रियमाणमृगभिवदति’ (ऐ० ब्रा० १।४)। अभिवदति कीर्तयति परामृशति। ‘एतद्वै तदक्षरं गार्गि ब्राह्मणा अभिवदन्ति’ (श० ब्रा० १४।६।८।८)। व्याहरन्ति, उदाहरन्ति आचक्षते। अभिवदति गुरुं देवदत्तः। नमस्करोतीत्यर्थः। उपसर्गो विशेषकः। अभिवादयते गुरुं देवदत्तं देवदत्तेन वा। नमस्कारयतीत्यर्थः। ‘तात प्राचेतसान्तेवासी लवोऽभिवादयते’ (उत्तर० ६)। वद सन्देशवचने। अभिपूर्वकत्वान्नमस्कारार्थता। अभिवादये देवदत्तोऽहं भोः। ‘सम्बन्धिशब्दाश्च सर्वे सापेक्षा विना पदान्तरेण न पूर्णमर्थमभिवदन्ति’ (शा० भा०)। अभिवदन्ति वदन्ति। ‘शिवेनाभिवदामि त्वां गच्छ युध्यस्व शत्रुभिः’ (भा० द्रोण० ४।११)। शिवेनाभिवदामि साशीर्वचनं वच्मि। ‘नानर्णसमवाये तु नैकं द्वौ युगपदभिवदेयाताम्’ (कौ० अ० ३।११।१९)। अभिवदेयाताम् अभियुञ्जीयाताम्। ‘अभिवाद्य नमस्यन्तं शूरं ससुहृदं सुतम्’ (रा० २।४४।२९)। अभिवाद्य चरणौ स्पृष्ट्वा। अपर आह—प्रवरोच्चारणमभिवादनम्, तत्पूर्वकम्। ‘नन्वशक्तमिदं सूत्रमिमावर्थावभिवदितुम्’ (ब्र० सू० १।१।२ शां० भा०)। अभिवदितुमभिधातुम्। ‘को नु मार्हेन्नाम्नैवाभिवदितुम्’ (जै० ब्रा० २।५३)। अभिवदितुमभिधातुम् अभिसम्बोधयितुम्। ‘न खलु भवान् अस्मत्संकल्पानभिवादकैः’ (कि०)। अभिवादकोऽनुकूलं वदिता। ‘तदभिवादिन्येषर्ग्भवति’ (नि०)। वन् {अभिवन्} वन् (वन षण संभक्तौ)। उदा वर्धन्तामभिषाता अर्णाः (ऋ० ५।४१।१४)। अभिषाताः संभक्ताः (मरुद्भिः)। वप् {अभिवप्} वप् (डुवप् बीजसन्ताने, बीजसन्तानं क्षेत्रे विकिरणं गर्भाधानं च, अयं छेदनेऽपि)। ‘स्वप्नेनाभ्युप्या चुमुरिं धुनिं च’ (ऋ० २।१५।९)। अभ्युप्य=अवकीर्य=आकीर्य। ‘अभि स्वपूभिर्मिथो वपन्त’ (ऋ० ७।५६।३)। वश् {अभिवश्} वश् (वश कान्तौ कान्तिरिच्छा)। ‘वृषेव बध्रीँ रभि वष्ट्योजसा’ (ऋ० २।२५।३)। अभिवष्टि ईष्टे प्रभवति। ‘स दूतो विश्वेदभिवष्टि सद्मा’ (ऋ० ४।१।८)। अभिवष्टि=अभीच्छति प्राप्तुम्। वस् {अभिवस्} वस् (वस आच्छादने)। ‘भस्मनाभि वासयति’ (तै० सं० २।६।३।४)। अभित आच्छादयतीत्यर्थः। वह् {अभिवह्} वह् (वह प्रापणे)। ‘ततोऽभ्यवहदव्यग्रो वैराटिः सव्यसाचिनम्। यत्रातिष्ठत् कृपो राजन्योत्स्यमानो धनञ्जयम्’ (भा० वि० ५५।६०)॥ अभ्यवहत् (कृपसमीपं) प्रापयत्। वा {अभिवा} वा (वा गतिगन्धनयोः)। ‘मयोभूर्वातो अभि वातूस्राः’ (ऋ० १०।१६९।१)। अभिवातु आभिमुख्येन वातु। ‘शन्न इषिरो अभि वातु वातः’ (ऋ० ७।३५।४)। ‘सुखो वातोऽभिवाति माम्’ (भा० वि० ६८।७४)। उक्तोऽर्थः। वाश् {अभिवाश्} वाश् (वाशृ शब्दे)। ‘अभि त्वा नक्तीरुषसो ववाशिरेऽग्ने वत्सं न स्वसरेषु धेनवः’ (ऋ० २।२।२)। अभिववाशिरे आभिमुख्येन वाश्यन्ते शब्दायन्ते, सस्नेहं सादरं चाकारयन्ते। विश् {अभिविश्} विश् (विश प्रवेशने)। ‘मदनाभिविष्ट०’ (रा० ५।११।१८)। अभिविष्टः=आविष्टः। वी {अभिवी} वी (वी गतिव्याप्तिप्रजनकान्त्यसनखादनेषु)। ‘वामं नृभ्यो अभिवीताः सखिभ्यः’ (ऋ० ७।२७।४)। अभिवीता प्रेरिता (दक्षिणा)। वृ {अभिवृ} वृ (वृञ् वरणे)। ‘घृतेन द्यावापृथिवी अभीवृते’ (ऋ० ६।७०।४)। अभीवृते आकीर्णे आच्छादिते। सांहितिको दीर्घः। ‘अयं स शिङ्क्ते येन गौरभीवृता’ (ऋ० १।१६४।२९)। उक्तोऽर्थः। ‘(तम्) अभ्यवारयदत्युग्रः क्रूरकर्माऽऽपगासुतः’ (भा० उ० ६१।३४)। इदं नातितिरोहितम्। ‘अभिवृत्य सपत्नान्’ (अथर्व० १।२९।२)। अभिमुखं पर्यावृत्येत्यर्थः। वृत् {अभिवृत्} वृत् (वृतु वर्तने)। ‘भरतो मन्त्रिभिः सार्धमभ्यवर्तत’ (रा० २।९१।३८)। राजासनमुपायादित्यर्थः। ‘अभिवर्तति लक्ष्मीस्तं प्राचीमिव दिवाकरः’ (भा० उ० १३५।३१)। अभिमुखं यातीत्यर्थः। ‘अभ्यवर्तत पुत्रस्ते पाण्डवानामनीकिनीम्’ (भा० द्रोण० १५३।१३)। समासादयदित्यर्थः। ‘नाभ्यवर्तन्त राजानः सहिता वानरध्वजम्’ (भा० भीष्म० ११७।३९)। साम्मुख्यं नादधुरित्यर्थः। ‘स इदानीं जरासन्धः किमर्थं नाभिवर्तते’ (हरि० २।४३।५४)। अभिमुखं नायाति। ‘नानाप्रहरणैः क्रुद्धस्तत्सैन्यं सोऽभ्यवर्तत’ (रा० १।२७।४०)। अभ्यवर्तत अभ्ययात्। ‘वदनं मधुकरोऽभिवर्तते’ (शा० १)। अभिवर्ततेऽभितो वर्तते, परिवर्तते परिभ्रमति। ‘एकीभूतस्तदा राजन् सोऽभ्यवर्तत मां युधि। दीर्घारण्यानि दक्षिणां दिशमभिवर्तन्ते’ (उत्तर० २)। दक्षिणस्यां दिशि वितायन्त इत्यर्थः। इत एवाभिवर्तते देवः। इहैवोपैतीत्यर्थः। ‘सहस्रसनिं वाजमभिवर्तस्व रथ’ (आश्व० गृ० २।६।५)। वाजमभिलक्ष्य प्रयाहीत्यर्थः। ‘संवत्सरः सर्वाणि भूतान्यभिवर्तते’ (श० ब्रा० ८।४।१।१५)। ‘(भार्यां गान्धारीं कथम्) आनुकूल्ये वर्तमामां धृतराष्ट्रोऽभ्यवर्तत’ (भा० आदि० ११५।५)। अभ्यवर्तत उपैत्। ‘ये चैनमभिवर्तन्ते याचितार इतस्ततः’ (रा० १।२९।८)। उपयान्ति, उपसर्पन्ति प्राप्नुवन्ति। ‘अस्तमभ्यागमत्सूर्यो रजनी चाभ्यवर्तत’ (रा० २।१३।१६)। अभ्यवर्तत उपातिष्ठत आगच्छत्, उपानमत्, अवातरत्। ‘अनश्वासो ये पवयोऽरथाः। इन्द्रेषिता अभ्यवर्तन्त दस्यून्’ (ऋ० ५।३१।५)। अभ्यवर्तन्त=अभ्यभवन्, प्रासहन्त, व्यजयन्त। ‘शोको महानभिवर्ततेऽयम्’ (रा० ४।२४।१६)। उक्तोऽर्थः। ‘अभि त्वा देवः सविताऽभि सोमो अवीवृतत्’ (ऋ० १०।१७४।३)। ‘यस्यां देवा असुरान् अभ्यवर्तयन्’ (अथर्व० १२।१।५)। रिणजधिकः। अर्थस्त्वनधिकः। ‘वर्तयत तपुषा चक्रियाभि तम्’ (ऋ० २।३४।९)। चक्रेण चक्रयता यानेन आक्रमयतेत्युक्तं भवति। ‘तेनास्मान् ब्रह्मणस्पतेऽभि राष्ट्राय वर्तय’ (ऋ० १०।१७४।१)। राष्ट्रे स्वामिनो नः कुर्वित्याह। ‘तस्य कल्यगता भार्या चरितुं नाभ्यवर्तत’ (भा० शां० १४४।२)। नाभ्यवर्तत इह न न्यवर्तत। कल्यगता प्रातर्गता। ‘सरय्वाश्चोत्तरे तीरे राज्ञो यज्ञोऽभ्यवर्तत’ (रा० १।१४।१)। अभ्यवर्तत प्रावर्तत प्राक्रम्यत। ‘पञ्च तं (दानवं) नाभ्यवर्तन्त विपरीतेन कर्मणा। वेदो धर्मः…’ (मार्क० पु० १७८।१)॥ तत्र दानवेन संन्यधीयन्तेत्यर्थः। ‘अभीवर्तेन मणिना येनेन्द्रो अभिवावृधे’ (अथर्व० १।२९।१)। अभितो वर्तते चक्रमनेनेति अभिवर्तो नेमिः। उपसर्गस्य धञ्यमनुष्ये बहुलम् इति दीर्घः। वृध् {अभिवृध्} वृध् (वृधु वृद्धौ)। ‘वर्धस्व पत्नीरभि जीवो अध्वरे’ (ऋ० ५।४४।५)। पत्नीरभि वर्धस्व ता अतिक्रामेत्याह। ‘वार्यमाणस्य वाञ्छा विषयेष्वभिवर्धते’ (कथा० ३१।९१)। भूयो वर्धत इत्यर्थः। ‘दातारो नोऽभिवर्धन्तां वेदाः सन्ततिरेव च’ (मनु० ३।२५९)। ‘हविषा कृष्णवर्त्मेव भूय एवाभिवर्धते’ (मनु० २।९४)। इहाभिर्नार्थे विशेषं करोति। ‘पुरा वोऽर्थोऽभिवर्धते’ (भा० वन० ८।१२)। नश्यतीत्यर्थः। इहाभिरर्थं विपर्यासयति। विरलोऽत्रार्थेऽभिवृधेः प्रयोगः। अतिवर्तते निवर्तते इति नीलकण्ठधृते पाठान्तरे। वृष् {अभिवृष्} वृष् (वृषु सेचने)। ‘यदीमेनाँ उशतो अभ्यवर्षीत्’ (ऋ० ७।१०३।३)। वर्षेणाभिषिक्तवान् इत्यर्थः। ‘समा द्वादश पर्जन्यस्तद्राष्ट्रं नाभिवर्षति’ (भा० सौ० १५।२३)। नाभिवर्षति नाभिषिञ्चति। ‘सस्यानि मन्दमभिवर्षति वृत्रशत्रौ’ (ब० बृ० सं० १९।२१)। उक्तोऽर्थः। ‘तथाभिवर्षेत्स्वं राष्ट्रं कामैरिन्द्रव्रतं चरन्’ (मनु० ९।३०४)। राष्ट्रे काम्यानां वृष्टिं कुर्यादित्यर्थः। ‘मण्डूको यदभिवृष्टः कनिष्कन्’ (ऋ० ७।१०३।४)। ‘रुधिरं च महाकायावभिवृष्टाविवाचलौ’ (भा० द्रोण० १७८।३१)। उक्तोऽर्थः। व्यध {अभिव्यध} व्यध (व्यध ताडने)। ‘मा नो विदन् विव्याधिनो मो अभिव्याधिनो विदन्’ (अथर्व० १।१९।१)। अभिमुखमागत्य विध्यन्ति ये तेऽभिव्याधिनः। ‘युधिष्ठिरं सप्तभिरभ्यविध्यत’ (भा० शल्य० १७।१२)। उक्तोऽर्थः। व्ये {अभिव्ये} व्ये (व्येञ् संवरणे)। ‘अभि व्ययस्व खदिरस्य सारम्’ (ऋ० ३।५३।१९)। अभिव्ययस्व वस्स्व आच्छादय परिधेहि। अभिर्धात्वर्थेनैव गतार्थ इति सुपरिहरः। शंस् {अभिशंस्} शंस् (शंसु स्तुतौ)। ‘अनिन्द्रियो वा एषोऽपदेवो भवति यमभिशंसन्ति’ (जै० ब्रा० १।९६)। अभिशंसन्ति दोषेणाभियुज्य कथयन्ति। ‘यमजघ्निवांसमभिशंसेयुः’ (तै० सं० २।१।१०।१०)। मिथ्या पापसंयोजनमभिशंसनमिति भट्टभास्करः। ‘अनेनसमेनसा सोऽभिशस्तात्’ (ऐ० ब्रा० ५।३०)। अभिशस्तात् अभिशंसेत् अपवदेत्। ‘महापापोपपापाभ्यां योऽभिशंसेन्मृषा परम्’ (याज्ञ० ३।२८५)। अभियुक्तं कथयदित्यर्थः। ‘पतनीयेन कर्मणा कृतेनाभिशस्यमानस्य’ (सत्या० श्रौ० २२।२।१९)। दूष्यमाणस्य, अभ्याख्यायमानस्य। ‘किं नाम कृपणं दैवमशक्तमभिशंससि’ (रा० २।२३।७)। अभिशंससि प्रशंससि। अत्यन्तं विरलोऽत्रार्थेऽन्यत्र प्रयोगः। प्रकृते चायमेवार्थः सङ्गच्छते। कश्च दैवेन सौमित्रे योद्धमुत्सहते पुमान् इति दैवप्रभावं स्तुवन्तं रामं प्रति लक्ष्मणस्योक्तिरियम्। ‘यानि मिथ्याभिशस्तानां पतन्त्यश्रूणि राघव’ (रा० २।१००।५९)। मिथ्यादूषितानाम्। दोषेणाभियुज्य ख्यातोऽभिशस्तो भवति। इह धातुः स्तुत्यर्थं विहाय कथनमात्रमर्थान्तरं सङ्क्रान्तः। सोऽयं सङ्क्रमोऽन्यत्रापि बहुलं लक्ष्यते। ‘स्तेनोऽभिशस्तो ब्राह्मणो राजन्यो वैश्यो वा परस्मिल्ँलोकेऽपरिमिते निरये वृत्ते जायते’ (आप० ध० (२।२।६)। स्तेनोभिशस्तः स्तेनः सन्यस्तथाऽनाख्यातः। अत्राभिर्नञर्थे। अन्यत्र दुर्लभोऽर्थः। ‘आतुरामभिशस्तां वा चौरव्याघ्रादिभिर्भयैः’ (गाम्) (मनु० ११।११२)। अभिशस्तामाक्रान्तामिति कुल्लूकः। कथमस्यार्थस्य लब्धिरिति न जानीमः। ‘दुःशासनस्तूपहतोऽभिशस्तो नावर्तते मन्युवशात् कृतघ्नः’ (भा० उ० ३६।१८)। अभितः शस्त्रै र्दीर्ण इति नीलकण्ठः। व्यक्तमसौ शसु हिंसायाम् इति धातोर्निष्ठायां रूपं पश्यति। धृष्टार्थादन्यत्र निष्ठायामिट् स्यादेवेति न पश्यति। अर्थासङ्गतिं चापि न पश्यति। उत्तमादिलक्षणाख्यानप्रसङ्गे दुःशासनोऽधम इति विवक्षन्निदमाह–दुःशासन इति। तत्र शस्त्रालीढः स उत नेति वधोऽनवकाशम्। तेन दूषित इति प्रसिध्यन्नर्थ एव ग्राह्यः। ‘अभिशस्ता इवाभूवन् ध्यानमूकत्वमास्थिताः’ (भा० द्रोण० ३३।५)। ‘वेदाध्यायं हत्वा सवनगतं चाभिशस्तः’ (सत्या० श्रौ० २६।६।५५)। अभिशस्त इति ब्रह्मघ्नोऽभिधानमिति टीका। ‘तितिक्षन्ते अभिशस्तिं जनानाम्’ (ऋ० ३।३०।१)। अभिशस्तिं गर्हां निन्दाम्। ‘नभो न रूपं जरिमा मिनाति पुरा तस्या अभिशस्तेरधीहि’ (ऋ० १।७१।१०)। ‘अभिशस्तिपा भुवनस्य राजा’ (ऋ० ९।९६।१०)। अभिशस्तिरभ्याख्यानं दोषारोपः। ‘भूमिर्मातादितिर्नो जनित्रं भ्रातान्तरिक्षमभिशस्त्या नः’ (अथर्व० ६।१२।२)। अभिशस्त्याऽभिशंसनेन। मिथ्यापवादजनितात् पापादिति सायणः। ‘इति देवी महेष्वासं परिगृह्याभिशस्य च’ (रा० २।११।१६)। अभिशस्य प्रशंस्य। ‘ब्राह्मणमनृतेनाभिशंस्य’ (व० ध० २३।३९)। अभियुज्येत्यर्थः। ‘अनभिशस्तेन्यमञ्जसा सत्यमुपगेषम्’ (वा० सं० ५।५)। अभिपूर्वः शंसतिर्गर्हार्थे वर्तत इत्युवटः। ‘अनभिशस्तेन्यमगर्ह्यम्। पञ्चाशद् ब्राह्मणो दण्ड्यः क्षत्रियस्याभिशंसने’ (मनु० ८।२६८)। अभिशंसने आक्रोशे। ‘स्वभावात्क्रूरकर्माणश्चान्योन्याभिशंसिनः’ (भा० वन० १९०।५६)। अन्योन्यस्य दूषका इत्यर्थः। ‘मिथ्याभिशंसिनो दोषः’ (याज्ञ० ३।२८४)। ब्रह्महत्यादिकमनेन कृतमिति मिथ्या शंसति कथयति दुदूषयिषया, तस्य। शिक्ष् {अभिशिक्ष्} शिक्ष् (शिक्ष विद्योपादाने)। ‘क्रियास्वपि च सर्वासु विशेषानभ्यशिक्षयत्’ (भा० आदि० २२१।७३)। अभ्यशिक्षयत् अग्राहयत्, तेषु विशेषेष्वभिव्यनयत्। ‘चतुष्पादं धनुर्वेदं शस्त्रग्रामं ससङ्ग्रहम्। अचिरेणैव कालेन गुरुस्तावभ्यशिक्षयत्’ (हरि० २।३३।७)॥ अभिः साकल्ये। शी {अभिशी} शी (शीङ् शये)। ‘ते हासुरा असूयन्त इवोचुर्यावदेवैष विष्णुरभिशेते तावद् वो दद्मः’ (श० ब्रा० १।२।५।१)। यावदभिशेते यावन्तं प्रदेशं शयनेन (निपद्य) परिगृह्णाति आवृणोति। शुच् {अभिशुच्} शुच् (शुच शोके छन्दसि तु बहुलं दीप्तौ वर्तते)। ‘यदि शोको यदि वाभिशोकः’ (अथर्व० १।२५।३)। अभिशोकोभ्यधिकः शोको दीप्तिः। ‘मा द्यावापृथिवी अभिशोचीः’ (वा० सं० ११।४५)। मा सन्तापयेत्यर्थः। ‘यां ज्ञात्वा नाभिशोचन्ति ब्राह्मणास्तत्त्वदर्शिनः’ (भा० शां० ३०२।२९)। अभिशोचन्ति अभिलक्ष्य शोचन्ति दुःख्यन्ति। शुम्भ् {अभिशुम्भ्} शुम्भ् (शुभ, शुम्भ भाषणे, भासने इत्येके, हिंसायामित्यन्ये)। ‘समानं वर्णमभिशुम्भमाना’ (अथर्व० १।९२।१०)। समानेन वर्णेन भासमाना। श्वस् {अभिश्वस्} श्वस् (श्वस प्राणने)। ‘अभिश्वसन्त्स्तनयन्नेति नानदत्’ (ऋ० १।१४०।५)। अभिश्वसन् अभिवान्। सच् {अभिसच्} सच् (षच समवाये)। ‘पोषैरभि नः सचध्वम्’ (अथर्व० १८।४।६२)। अभिसचध्वम् अभितः समवेतेत्यर्थः। ‘रातिषाचो अभिषाचः स्वर्विदः’ (ऋ० १०।६५।१४)। सञ्ज् {अभिषञ्ज्} सञ्ज् (षञ्ज सङ्गे)। ‘ततो देवानसुरा अभ्यषजन्त। तेन्योऽन्यं युयुधिरे’ (का० सं० कल्प० रेवती० ६)। अभ्यषजन्त पराभावयन् पराजयन्त। ‘भवांस्तत्राभिषज्येत किं स्यात्कृच्छ्रतरं ततः’ (रा० ३।७।२१)। अभिषज्येत मया कृतपराधो भवेदित्यर्थ इति कतकः। अभिषज्येत पोड्येतेति तु रामः। रामस्य सुतीक्षणं महर्षि प्रत्युक्तिरियम्। ‘अभिषज्यमाने तु गुरौ तद्वृत्तं रोषकारितम्’ (भा० वि० ५१।१६)। अभिषह्यमाणे, अभिमृष्यमाणे, परिभूयमाणे। अभिद्यमाने शेषकारितम् इति पाठान्तरे। ‘न च सन्दर्शने किं चित् प्रवृत्तमभिसञ्जयेत्’ (भा० वि० ४।२९)। राज्ञां सन्दर्शने समक्षं प्रवृत्तमपि भक्तादिवानमहंपूर्विकयाऽनाकारितः सन् न स्वीकुर्यादिति नीलकण्ठः। अपि सञ्जयेदिति नीलकण्ठधृतः पाठः। ‘अभिषक्तो ह्यभिषजेत् आहन्याद् गुरुणाहतः’ (भा० वन० २९।२६)। अभिषक्तस्तापित इति नीलकण्ठः। अयं तात्पर्यार्थ उक्तः स्यात्। ‘पार्थानामभिषङ्गेण तथा क्रुद्धं जनार्दनम्’ (भा० वन० १२।८)। अभिषङ्गः पराभवः। त्वभिषङ्गः पराभव इत्यमरश्च। ‘व्यतीपातादिसर्वदोषाभिषङ्गरहितेऽहनि’ (हर्ष० चतुर्थ उच्छ्वासे)। अभिषङ्गः सम्बन्धः। ‘कन्यका दुन्वन्ति हृदयं मनुष्याणामीदृशाद् दूरभिषङ्गात्’ (मालती० ७)। अभिषङ्गः संसर्गः, आसङ्गः। ‘जाताभिषङ्गो नृपतिर्निषङ्गात्’ (रघु० २।३०)। जाताभिषङ्गः प्राप्तपराभवः। ‘ततोऽभिषङ्गालिविप्रविद्धा’ (सीता) (रघु० १४।५४)। अभिषङ्ग आकस्मिक आघातः। ‘विनोदयिष्यन्ति नवाभिषङ्गाम्’ (रघु० १४।७७)। प्रत्यग्रदुःखाम्। ‘उच्चारितं मे मनसोऽभिषङ्गात्’ (भा० उ० ३०।१)। अभिषङ्गाद् आवेगाद् उद्वेगात् क्षोभात्। ‘अभिघाताभिचाराभ्यामभिशापाभिषङ्गतः’ (सुश्रुत० उ० अ० ३९)। अभिषङ्गो भूताद्यावेशः। ‘क्षेपायमाणमभिषङ्गव्यलीकं निगृह्णाति ज्वलितं यश्च मन्युम्’ (भा० शां० २९९।११)। अभिषङ्गोभिनिवेशः। व्यलीकमप्रियम् सद् {अभिषद्} सद् (षद्लृ विशरणगत्यवसादनेषु)। ‘अथान्यो भिषगभिषदेत्’ (का० सं० विमान० शिष्योपक्रम० अ०)। अभिषदेत् अभिषीदेत् अभ्यागच्छेत्। ‘मृधा वा एषोऽभिषण्णः’ (तै० सं० २।४।२।३)। मृधाऽभिषण्णः सङ्ग्रामेणाभिभूतः। सि {अभिषि} सि (षिञ् बन्धने)। ‘तैस्त्वा सर्वैरभिष्यामि पाशैः’ (अथर्व० ४।१६।९)। अभिष्यामि बध्नामि। अभिस्तु सर्वैरित्यनेन गतार्थः। सिच् {अभिषिच्} सिच् (षिच क्षरणे)। ‘यत्काम इदमभिषिञ्चामि’ (अथर्व० ६।१२२।५)। अभिषिञ्चामि अभितो निनयामि। इदम् इदानीम्। ‘तथाभ्यषिक्त वारीणि पितृभ्यः शोकमूर्च्छितः’ (भट्टि० ६।२३)। सलिलं न्यवपत्, उदकमकरोदित्यर्थः। ‘तद्यथा जक्षुषेऽभिषिञ्चेदेवं तत्’ (श० ब्रा० २।४।२।२३)। भुक्तवन्तमाप्लावयेदित्यर्थः। ‘सङ्गे पुनर्बहुतराममृताभिषिक्ताम्’ (चौर० २९)। अमृतेनाभिवृष्टामित्यर्थः। ‘अथ वपुरभिषेक्तुं तास्तदम्भोभिरीषुः’ (शिशु० ७।७५)। अभिषेक्तुमाप्लावयितुम्। ‘अग्निवर्णमभिषिच्य राघवः स्वे पदे तनयम्…’ (रघु० १९।१)। अभिषेचनेनाभिषेकपूर्वकं स्वस्थाने प्रतिष्ठाप्येत्यर्थः। ‘अभिषेकं करिष्यामि तासु नित्यमनुव्रता’ (रा० २।२७।१९)। अभिषेकं स्नानम्। ‘कृताभिषेको गङ्गायाम्’ (रा० १।४४।३०)। उक्तोऽर्थः। ‘उपनीयतां मन्त्रेण संभृतः कुमारस्याभिषेकः’ (विक्रम०)। इहाभिषेकार्थं जलमभिषेक उक्तः। तादर्थ्यात्ताच्छब्धम्। ‘किं पुष्करजलैरभिषेचनेन’ (हरि० १।१।२)। अभिषेचनं स्नानम्। सु {अभिषु} सु (षुञ् अभिषवे। अभिषवः स्नानं सुरासन्धानं च)। ‘रामाभिषवसंयुक्ताश्चक्रुरेव कथा मिथः’ (रा० २।६।१६)। रामाभिषवो रामाभिषेकः। अत्र धातुः स्नानमभिधत्ते। सृ {अभिसृ} सृ (सृ गतौ)। ‘पराजितश्चेद् द्विगुणदण्डः क्रियेत न कश्चन राजानमभिसरिष्यति’ (कौ० अ० ३।२०।६)। अभिसरिष्यत्यभ्युपैष्यति (न्यायार्थम्)। ‘पतिलोभेन यं गङ्गा विनीताऽभिससार ह’ (हरि० १।२७।५, १।३२।४४)। अभिससार अभिसरणं अभिलक्ष्य सरणं कृतवती, प्रोवाह। ‘यद्येतावान् बहुमानः, किं नाभिस्रियते। …किन्तु सहसाऽभिसृतः प्रत्युपकारदुर्लभतया पुनर्मे दुर्लभो भवेदिति विलम्बे’ (चारु० २)। ‘आर्ये यदि स मनीषितस्तकिमर्थमिदानीं सहसा नाभिसार्यते’ (मृच्छ० २)। स्वार्थे णिच्। ‘पुरोऽभिसस्रे सुरसुन्दरीजनैः’ (कि० ८।४)। ‘अभिससार न वल्लभमङ्गना’ (शिशु० ६।२६)। अनन्तरोदीरित एवार्थः। ‘इत्यलघुना लघुसमुत्थानेन सैन्यचक्रेणाभ्यसरम्’ (दशकु० पृ० १६५)। अभ्यसरं प्रायाम्। ‘छिन्धि भिन्द्धि प्रधाव त्वं पातयाभिसरेति च। अश्रूयन्त महाघोराः शब्दाः…’ (भा० आदि० १९।१।८)॥ अभिसर=अनुसर। ‘अभि स्ववृष्टिं मदे अस्य युध्यतो रध्वीरिव प्रवणे सस्रुरूतयः’ (ऋ० १।५२।५)। अभिसस्रुः=अभिसस्यन्दिरे। ‘अनभियुक्तस्तु लघुव्यसनः सुखेन व्यसनं प्रतिकृत्यामित्रो यातव्यमभिसरेत्’ (कौ० अ० ७।५।८)। अभ्युपपद्येत, साहायकमाचरेत्, साचिव्यं कुर्यात्। ‘अनभिसरतां द्वादशपणो दण्डः’ (कौ० अ० ४।३।९)। साहाय्यार्थं नोपसर्पतामित्यर्थः। ‘सुखा हि प्राप्तुं पालयितुमभिसारयितुं च भवति’ (अल्पा प्रत्यासन्ना भूः) (कौ० अ० ७।१०।१८)। अभिसारयितुं संरक्षणायोपैतुम्। ‘लोचनैरभिसृतस्य चेतसः प्राभवन्न सुरलोकसुभ्रुवः’ (पारिजात० १७।११)। कृताभिसरणस्य सङ्केतं प्रतियियासतश्चेतसो न प्राभवन्नेशाञ्चक्रिरे। ‘मन्मथाभिसरा तदगारमभिसरामि’ (दशकु०)। अभिसरः सहायः। अनुप्लव: सहायश्चानुचरोऽभिसरः समा इत्यमरः। ‘कृत्वा साभिसरमुत्तरापथं प्राहिणोत्’ (हर्ष० पृ० १५०)। ‘मया साभिसारमकरोत्स्वामी’ (हर्ष० पृ० २७)। अभिसारोऽभिसरः। ‘लोहाभिसारो निर्वृत्तः, कुरुक्षेत्रमकर्दमम्’ (भा० उ० १६०।९३, १६१।११)। लोहाभिसारः शस्त्रादीनां नीराजनादिकम्। ‘त्रिपक्षादूर्ध्वमनभिसारं राजा हरेत्’ (कौ० अ० ३।१६।२२)। अनभिसारं ममेदं मे दीयतामित्यप्रार्थितम्। ‘अतो विपरीता रोगाणामभिसरा हन्तारः प्राणानाम्’ (चरक० सूत्र० २९।८)। अभिसरा आनेतारः। ‘तद्वदासीदभीसारो द्रोणपार्षतयो रणे’ (भा० द्रोण० १९१।३१)। अभीसारोऽनुसारः। ‘श्वोऽभिसारः पुरस्य नः’ (रा० ६।९।१९)। अभिसार आस्कन्दः। अन्यत्राभिसारः सङ्केतस्थानं कामुकानाम्। ‘शत्रोः सर्वाभिसारे सति रचयति यस्तस्य सर्वापहारम्’ (प्र० सर्व० मङ्गलश्लोके द्वितीये। सर्वाभिसारमिच्छन्ति सर्वसंनहनं बुधाः (प्र० सर्व०)। निगदव्याख्यातम्। ‘अभिसारेण सर्वेण तत्र युद्धमवर्तत’ (भा० वन० १३ ४।)। आयुधानां सर्वतः सरणमभिसारः। ‘स पन्थानमासाद्य समुद्राभिसरं तदा’ (भा० शां० १६९।६)। समुद्रगामिनं सागरमुपतिष्ठमानम्। ‘अदण्ड्यागन्तुकी गौश्च सूतिका वाऽभिसारिणी’ (याज्ञ० २।१६३ मिताक्षरायामाशनसं वचः)। अभिसारिणी स्वयूथात्प्रच्युता पुनः स्वयूथगामिनी। ‘एते ते दैवतानामसुरपुरवधे गच्छन्त्यभिसरीम्’ (प्रतिमा० ३।७)। सृज् {अभिसृज्} सृज् (सृज विसर्गे)। ‘मा नोऽभि स्रा मत्यं देवहेतिम्’ (अथर्व० ११।२।१९)। अभिस्राः=अभिस्राक्षीः, उपरि नो मा क्षैप्सीः, मा नोऽभिलक्ष्य प्रास्थः। मेतो मुञ्चेत्यर्थः। ‘यदोषघीरभिसृष्टो वनानि च’ (ऋ० १०।९१।५)। ‘तेषामाजिं यतामभिसृष्टानां वायुमुखं प्रथमः प्रत्यपद्यत’ (ऐ० ब्रा० २।२५)। अभिसृष्टानां सन्नद्धानाम् इति षड्गुरु०। अभितः प्रवृत्तानामिति सायणः। ‘त्वयाऽभिसृष्टेन हतः शैनेयेन महात्मना’ (भा० शल्य० ६१।३५)। अभिसृष्टेन प्रेरितेन। सृप् {अभिसृप्} सृप् (सृप्लृ गतौ)। ‘तस्य ह ज्येष्ठः पुत्रोऽभिसृप्य मुखमभिजग्राह’ (शां० ब्रा० ३०।५)। अभिसृप्य=उपसृप्य उपेत्य। सो {अभिषो} सो (षो अन्तकर्मणि)। ‘तैस्त्वा सर्वैरभिष्यामि पाशैः’ (अथर्व० ४।१६।९)। अभिदधामि, प्रसिनामि, बध्नामि। स्कन्द् {अभिस्कन्द्} स्कन्द् (स्कन्दिर् गतिशोषणयोः)। ‘अभिचस्कन्द वन्दनेव वृक्षम्’ (अथर्व० ७।१२०।२)। अभितो व्याप्ता वर्तत इत्यर्थः। स्था {अभिष्ठा} स्था (ष्ठा गतिनिवृत्तौ)। ‘अभिवाद्याभिसंहृष्टौ गमनायाभितस्थतुः’ (रा० १।२३।४)। अभितस्थतुरभिमुखं स्थितौ। अभितष्ठतुरिति तु पाणिनीयाः। ‘पदाऽभितिष्ठन्ति’ (वेदिम्) (श० ब्रा० १।२।५।२६)। वेद्यां पदानि निदधतीत्यर्थः। ‘इदमहं रक्षोऽभितिष्ठामि’ (वा० सं० ६।१६)। पादेनाभित आक्रम्य तिष्ठामीत्यर्थः। ‘अभितिष्ठ पृतन्यतः’ (वा० सं० ११।२०)। आक्रामेत्यर्थः। ‘अभितिष्ठामि ते मन्युं पार्ष्ण्या प्रपदेन च’ (अथवे० ६।४२।३)। आक्रम्य तिष्ठामीत्यर्थः। ‘शत्रूयतामभितिष्ठ महांसि’ (तै० ब्रा० २।५।२।४)। शात्रवमिच्छतां तेजांस्यभितिष्ठ अभित आक्रामेत्युक्तं भवति। ‘तस्य पदा शिरोऽभितष्ठौ’ (श० ब्रा० ५।४।१।९)। उपापीडयदित्यर्थः। ‘अभिष्ठितो वरुणस्य पाशः’ (तै० सं० १।४।४५)। अभिष्ठितोऽभिभूय क्रान्तः। ‘अधः सपत्ना मे पदोरिमे सर्वेऽभिष्ठिताः’ (ऋ० १०।१६६।२)। अभिभूताः सन्तः स्थिताः। स्मि {अभिस्मि} स्मि (ष्मिङ् ईषद्धसने)। ‘तदा स्म मन्त्रं सहिताः प्रचक्रु स्त्रैलोक्यनाशार्थमभिस्मयन्तः’ (भा० ३।१०१।१९)। त्रिदशानामुपरि स्मयमाना असुराः। स्यन्द् {अभिष्यन्द्} स्यन्द् (स्यन्दू प्रस्रवणे)। ‘यदि त्वामीदृशं रामभद्रः पश्येत्तदास्य हृदयं स्नेहेनाभिष्यन्देत’ (उत्तर० ५)। अभिष्यन्देत द्रवेत् प्रस्रवेत्। अभिरविशेषकः। ‘सततमभिष्यन्दमानमेधमेदुरितनीलिमा’ (गिरिः) (उत्तर० १)। अभिष्यन्दमानो वर्षन्। ‘प्रायेण सर्वे नयनामयास्ते भवन्त्यभिष्यन्दनिमित्तमूलाः’ (सुश्रुत० उत्तर० ६।२)। नयनाभ्यां जलबिन्दुनिपतनमभिष्यन्दः। ‘भूतपूर्वमभूतपूर्वं वा जनपदं परदेशापवाहनेन स्वदेशाभिष्यन्दवमनेन वा निवेशयेत्’ (कौ० अ० २।१।१)। अभिष्यन्दोऽतिरेकः (प्रजानाम्)। ‘स्वर्गाभिष्यन्दवमनं कृत्वेव विनिवेशितम्’ (रघु० १५।२९, कु० ६।३७)। उक्तोऽर्थः। ‘गुर्वभिष्यन्दिभक्तानि’ (विष्णुधर्मोत्तरे २।४६।४४)। अमिष्यन्दीनि मलशैथिल्यकराणि। ‘दिवास्वप्नात् पुरोवाताद् गुर्वभिष्यन्दिभोजनात्’ (का० सं० खिल० सूतिकोप० श्लो० ४१)। उक्तोऽर्थः। नवं धान्यमभिष्यन्दि लघु संवत्सरोषितम् इत्यायुर्वेदविदः। अभिष्यन्दिरमणं शाखानगरमिति कोषः। स्वञ्ज् {अभिष्वञ्ज्} स्वञ्ज् (ष्वञ्ज परिष्वङ्गे)। ‘नाभिष्वजेत् परं वाचा कर्मणा मनसापि वा’ (भा० शां० २४०।२९)। नाभिष्वजेत् नाभिष्वजेत। न परिगृह्णीयान्ममायमिति न तत्र सज्जेत्। ‘अभिष्वक्तस्य कामेषु’ (सौन्दर० ११।१०)॥ अभिष्वक्त आसक्तः प्रसक्तः प्रसङ्गी। ‘अभिष्वङ्गस्तु कामेषु महामोह इति स्मृतः’ (भा० आश्व० ३६।३२)। अभिष्वङ्ग आसक्तिः। ‘आहारे शरीरे चानभिष्वङ्गात्’ (अवदा० जा० ७)। उक्तोऽर्थः। ‘नास्ति मे त्वय्यभिष्वङ्गः’ (रा० ६।१०।२१)। स्नेहः प्रेमा रागः। ‘असक्तिरनभिष्वङ्गः पुत्रदारगृहादिषु’ (भा० पु० १३।९। )। निगदव्याख्यातम्। ‘न तत्कुर्यादभिष्वङ्गं पापज्ञप्त्येकहेतवे। स्त्रीभिः कदाचन…’ (कथा० ६६।७१)॥ ‘स तं दृष्ट्वा झटित्येव गाढाभिष्वङ्गतो गतम्। सप्तमीं मदनावस्थाम्…’ (कथा० ८६।६७)॥ अभिष्वङ्गो रागः। अभिष्वङ्गे स्पृहायां च गभस्तौ च रुचिः स्त्रियामित्यमरः। अभिष्वङ्गो राग इति स्वामी। स्वृ {अभिस्वृ} स्वृ (स्वृ शब्दोपतापयोः)। ‘इह त्या सधमाद्या… हरी इन्द्र प्रतद्वसू अभि स्वर’ (ऋ० ८।१३।२७)। अभिस्वर अस्मान् प्रत्यागच्छेति दुर्गो निरुक्तवृत्तौ। हन् {अभिहन्} हन् (हन हिंसागत्योः)। ‘अगस्त्यस्य तदा क्रुद्धो वामेनाभ्यहनच्छिरः’ (भा० अनु० १००।२३)। अभ्यहनत्। अभिघातमकरोत्। अविध्यदित्यर्थः। ‘मर्मस्वभ्यवधीत् क्रुद्धः पादाष्ठीलैः सुदारुणैः’ (भा० सौ० ८।२४)। अभ्यवधीद् अभितोऽताडयदित्यर्थः। पादाष्ठीलैः पादग्रन्थिभिः। पार्ष्णिघातैरित्यर्थः। ‘ततः शङ्खाश्च भेर्यश्च…। सहसैवाभ्यहन्यन्त…’ (गीता० १।२३)॥ अभ्यहन्यन्त अताड्यन्त। ‘सोऽभिहतो व्यनदत्’ (ऐ० ब्रा० ४।२)। स वृत्रः। अभिहतः प्रहृतः। ‘अन्योन्यहराभिहतौ हरांशौ’ (लीला०)। अभिहतौ गुणितौ। ‘अस्त्रेण मेदिनीमभिहत्य’ (भा० द्रोण० ९९।५९)। अभिहत्य=आहत्य=ताडयित्वा। हर्य् {अभिहर्य्} हर्य् (हर्य गतिकान्त्योः)। ‘मनसा वै सम्राट् स्त्रियमभिहर्यति’ (श० ब्रा० १४।६।१०।१५)। हा {अभिहा} हा (ओहाङ् गतौ)। ‘तस्याभ्यग्निरैतशायन एत्याकालेऽभिहाय मुखमप्यगृह्णात्’ (ऐ० ब्रा० ६।३३)। अभिहाय स्वासनादुत्थाय। हु {अभिहु} हु (हु दानादनयोः)। ‘सोऽपो जुहोति’ (श० ब्रा० ३।९।३।२३)। अपामुपरि हविर्दत्त इत्यर्थः। ‘अथोपविश्य मृदमभिजुहोति’ (श० ब्रा० ६।३।३।१५)। मृद उपरि हव्यं प्रदिशतीत्यर्थः। हृ {अभिहृ} हृ (हृञ् हरणे)। ‘इमा विशो अभि हरन्तु ते बलिम्’ (अथर्व० १९।४५।४)। अभिहरन्तु उपहरन्तु। ‘तस्मै ह स्म पूर्वाह्णे देवा अशनमभिहरन्ति’ (श० ब्रा० १।६।३।१२)। उक्तोऽर्थः। ‘तस्मादु दिशो दिश एव राज्ञेऽन्नाद्यमभिह्रियते’ (श० ब्रा० ५॥५।१??) ‘सा मुक्ताऽभ्यहरच्छक्तिर्महिषस्य शिरो महत्’ (भा० वन० २३१।९६)। अभ्यहरदपाहरत्, अच्छिनत्। ‘तदन्तरमथावृत्य कोटिकास्योऽभ्यहारयत्’ (भा० वन० २७१।५)। भीमजयद्रथयोर्मध्ये प्रवेशेनान्तरं व्यवधानमकरोत्। ‘सवज्रायसगर्भं तु कवचं तत्र काञ्चनम्। विराटस्य प्रियो भ्राता शतानीकोऽभ्यहारयत्’ (भा० वि० ३१।१२)॥ ‘सर्वपारसवं वर्म कल्याणपटलं दृढम्। शतानीकादवरजो मदिराक्षोऽभ्यहारयत्’ (भा० वि० ३१।१२-१३)॥ अभ्यहारयत् अबध्नात्। ‘सुरामैरेयपानानि प्रभूतान्यभ्यहारयन्’ (भा० वि० ७२।२८)। अभ्यहारयन् अभित आहारयन् आनयन्। ‘पाण्डवो जीविताकाङ्क्षी राधेयं नाभ्यहारयत्’ (भा० )। नाभिमुखमापद्यत। ‘पूर्वं दक्षिणं पादमभिहरन्ती प्रदक्षिणमग्निमनु परिक्रामेत्’ (चरक० शारीर० ८।११)। अभिहरन्ती अग्रतो निदधती, उद्यच्छमाना। ‘अभिहारयत्सु शनकैर्भरतेषु युयुत्सुषु’ (भा० द्रोण० ८८।३)। अभिहारयत्सु सन्नह्यमानेषु, अभियुञ्जानेषु वा। प्रहरत्स्विति केचित्। ‘स्नातस्तु काले यथाविध्यभिहृतम्’ (सत्या० श्रौ० २६।२।९५, आप० ध० १।२।८७)। अभिहृतमाबद्धं (स्रगादि)। ‘मुखतोऽभिहृत्य मुखत उपावहरति’ (आप० श्रौ० २।४।१३।३)। अभिमुखं कृत्वा उपावहरति अपादत्त इति रुद्रदत्तः। ‘प्रियं कर्तुमुपस्थातुं बलिकर्म स्वकर्मजम्। अभिहर्तुम्…’ (भा० सभा० १३।१६)॥ उपहर्तुमुपायनीकर्तुम्। अभिहारोऽभिग्रहणम् (वैजयन्ती)। ‘चौर्यकरणं बलादपहारो वा। सुहृत्कार्येष्वनभिगमनमनभिहारहेतोः’ (कामसूत्रे)। अभिहार उपहार उपायनम्। ‘याच्यमाहुरनीशस्य अभिहारं च भारत’ (भा० अनु० ६०।४०)। अभिहारस्तिरस्कार इति नीलकण्ठः। बलादपहार इत्यन्ये। अनीशस्य दरिद्रस्य। ‘अतिदूरात्सामीप्यादिन्द्रियाघातान्मनोऽनवस्थानात्। सौक्ष्म्याद् व्यवधानादभिभवात्समानाभिहाराच्च’ (साङ्ख्यका० ७)॥ अनुपलब्धिरित्यनुषङ्गः। समानाभिहारः सजातीयसंवलनम्, सजातीयपदार्थसंमिश्रणम्। ‘व्यादिदेश गणशोऽथ पार्श्वगान् कार्मुकाभिहरणाय मैथिलः’ (रघु० ११।४३)। अभिहरणमाहरणम्। ‘यानक्षोभो यानपातो यानाभिहरणं तथा।’ (का० नी० सा० १५।२०)। अभिहरणमनभिमतदेशप्रापणमिति मङ्गला। यानेन (प्रजविना) अभिहरणमिति विग्रहः। ‘सर्वं सुगुणलक्ष्मीवत् तदभूदाभिहारिकम्’ (रा० २।६५।१०)। प्राता राज्ञे यदभिहर्तव्यं मङ्गलाद्यानेतव्यं तदाभिहारिकमुच्यते। आभिहारिकं सौख्यदमिति तु संस्कृतशार्मण्यकोषः। बलादुपधिना वाऽपहृतमित्यन्ये। ‘भार्याभिहर्ता वैरी यो यश्च राज्यहरो रिपुः’ (भा० वन० वन० २८१।४६)। भार्याभिहर्ता दारापहारकः। ‘लोहाभिहारोऽस्त्रभृतां राज्ञां नीराजनाविधिः’ (अमरः)। लोहस्य शस्त्रस्याभितो हरणम्। हेष् {अभिहेष्} हेष् (हेषृ अव्यक्ते शब्दे, अश्वरवे)। ‘तद्यथा भिहेषते पिपासते क्षिप्रं प्रयच्छेत्तादृक् तत्’ (ऐ० ब्रा० ६।८)। अभिहेषतेऽभिहेषमाणाय (घासार्थं) आभिमुख्येन शब्दं कुर्वाणाय। ‘हया हयानभ्यहेषन्’ (भा० कर्ण० ८७।९९)। अभिलक्ष्याहेषन्तेत्यर्थः।">
  <meta property="og:locale" content="en_us">
  <meta property="og:type" content="article">
    <meta property="article:section" content="koshah">

  <meta itemprop="name" content="१५८ अभि">
  <meta itemprop="description" content="अज् {अभ्यज्} अज् (अज गतिक्षेपणयोः)। ‘यत् सम्यञ्चा मिथुनावभ्यजाव’ (ऋ० १।१७९।३)। अभ्यजाव संगच्छावहै, सङ्गतौ संयुतौ संयुक्तौ सम्पृक्तौ स्याव। अञ्ज् {अभ्यञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘अञ्जते व्यञ्जते समञ्जते क्रतुं रिहन्ति मधुना भ्यञ्जते’ (अथर्व० १८।३।१८)। अभ्यञ्जते नवनीतेन माधुर्योपेतेनाभ्यक्तशरीरं कुर्वन्तीत्यर्थः। ‘नवनीतेनाभ्यञ्जन्ति।’ (ऐ० ब्रा० १।३)। अभ्यञ्जन्ति म्रक्षयन्ति, अनुलिम्पन्ति। ‘अञ्जानो अजरैरभि’ (ऋ० २।८।४)। उक्तोऽर्थः। ‘भारस्योद्वहनार्थं च रथाक्षोऽभ्यज्यते यथा’ (सौन्दर० १४।१२)। अभ्यज्यते उपस्निह्यते। ‘अक्तोऽभ्यक्तो वेष्टित्युपवेष्टिती’ (आप० ध० १।८।२)। अक्तोऽञ्जनेनाक्ष्णोरभ्यक्तस्तैलेन। वेष्टिती वेष्टितशिराः। कटिप्रदेशो द्वितीयेन वाससा वेष्टितो यस्य स उपवेष्टिती। अत् {अभ्यत्} अत् (अत सातत्यगमने)। ‘अतिथिरभ्यतितो गृहान्भवति’ (नि० ४।५।१)। अभ्यतितः पर्यटितः, अभ्यागतः। अम् {अभ्यम्} अम् (अम गत्यादिषु, अम रोगे)। ‘अग्ने त्वमस्मद् युयोध्यमीवा अनग्मित्रा अभ्यमन्त कृष्टीः’ (ऋ० १।१८९।३)। अभ्यमन्ति रुजन्ति उपतापयन्ति, उपपीडयन्ति, आक्रामन्तीति वा। ‘किं शूरपत्नि नस्त्वमभ्यमीषि वृषाकपिम्’ (ऋ० १०।८६।८)। अभ्यमीषि विप्रकरोषि, कदर्थयसि वेगेनाभियासीति वा। अर्च् {अभ्यर्च्} अर्च (अर्च पूजायाम्)। ‘इम उ त्वा पुरुशाक प्रयज्यो जरितारो अभ्यर्चन्त्यर्कैः’ (ऋ० ६।२१।१०)। अभ्यर्चन्ति पूजयन्ति। अभिर्नार्थेन्तरं करोति। अर्ह् {अभ्यर्ह्} अर्ह् (अर्ह पूजायाम्)। ‘परशुरामो माल्यवन्तमभ्यर्हयति’ (महावीर० २)। अर्हयतीत्येवार्थः। नार्थोऽभिना। ‘अभ्यर्हितं पूर्वं निपतति’ (वा०)। अव् {अभ्यव्} अव् (अव रक्षणादिषु)। ‘सोमो मीढ्वाँ अभि नो ज्योतिषावीत्’ (ऋ० ९।९७।३९)। अभ्यावीत् अतीतृपत्, प्रत्यग्रानकरोत्, प्रत्याश्वस्तानचारीत्। अश् {अभ्यश्} अश् (अश व्याप्तौ)। ‘विश्वा इत् स्पृधो अभ्यश्नवाव’ (ऋ० १।१७९।३)। अभिभवेवेत्यर्थः। ‘तदस्य प्रियमभि पाथो अश्याम्’ (ऋ० १।१५४।५)। अभ्यश्याम् प्राप्नुयाम्)। ‘अभ्याशो ह यदस्मै स कामः समृध्येत् यत्कामः स्तुवीत’ (छां० उ० १।३।१२)। अभ्याश आशा। अस् {अभ्यस्} अस् (अस भुवि)। ‘विश्वा जातान्यभ्यस्मि मह्ना’ (ऋ० ८।१००।१४)। अभ्यस्मि=अभिभवामि। ‘कृष्टीर्यो विश्वा अभ्यस्त्येक इत्’ (ऋ० ८।२४।१९)। अभ्यस्ति अभिभवति। ‘ते हि यज्ञेषु यज्ञियास ऊमाः सधस्थं विश्वे अभि सन्ति देवाः’ (ऋ० ७।३९।४)। अभिभवन्तीति स्कन्दः। अभितिष्ठन्तीति दुर्गः। ‘त्वया वीरेण वीरवोऽभि ष्याम पृतन्यतः’ (ऋ० ९।३५।३)। ‘इन्द्रेण मन्युना वयमभि ष्याम पृतन्यतः’ (अथर्व० ७।९७।१)। उक्तोऽर्थः। ‘यदत्र ममाभिष्यात्’ (पा० १।४।९१ सूत्रवृत्तौ)। यदत्र माम्प्रति स्यात्, योत्र मे भागः स्यादित्यर्थः। ‘लक्षणाद्यर्थविरहात्कर्मप्रवचनीयत्वाप्राप्तेरुपसर्गत्वावस्थितेरुपसर्गप्रादुर्भ्यामस्तिर्यच्परः’ (पा० ८।३।८७) इति षत्वम्। ‘पृणन्नापिरपृणन्तमभि ष्यात्’ (ऋ० १०।११७।७)। अतिशयीत, विशेषयेत्, अतिक्रामेत्। ‘अभ्यहं विश्वाः पृतना यथासानि’ (अथर्व० ६।९७।१)। अभ्यसानि=अभिभवानि। ‘अपो येन सुक्षितये तरेमाऽध स्वमोको अभि वः स्याम’ (ऋ० ७।५६।२४)। अभिष्याम प्राप्नुयामेत्यर्थः। अस् {अभ्यस्} अस् (असु क्षेपे)। ‘धन्यो वन्यमतङ्गजः परिचयप्रागल्भ्यमभ्यस्यति’ (मालती० ९।३२)। अभ्यस्यति शीलयति। ‘इयन्ति वर्षाणि तया सहोग्रमभ्यस्यतीव व्रतमासिधारम्’ (रघु० १३।६७)। शीलयति, आसेवते। ‘शरभृष्टीरादीप्ताः प्रतिदिशमभ्यस्यति’ (कौ० सू० ३३।१३-१४)। अभ्यस्यति अभितः प्रक्षिपति। ‘नान्यो राजानमभ्यस्येदराजन्यः कथं चन’ (भा० शां० ९६।७)। अभिमुखं शस्त्रं क्षिपेदित्यर्थः। ‘वेदमेव सदाऽभ्यस्येत्’ (मनु० २।१६६)। वेदाध्यायं शीलयेत्, स्वाध्यायमधीयीतेत्यर्थः। ‘मृगकुलं रोमन्थमभ्यस्यतु’ (शा० २।६)। कामं रोमन्थं वर्तयत्वित्यर्थः। ‘काममभ्यस वा मा वा, न त्वां योत्स्ये कथंचन’ (भा० भीष्म० १०८।४३)। प्रक्षिपेत्यर्थः। शरानिति शेषः। ‘शीघ्रमभ्यस्यतो बाणान् सन्दधानस्य चानिशम्। नान्तरं ददृशे किञ्चित्कौन्तेयस्य यशस्विनः’ (भा० आदि० १३८।४१)॥ उक्तोऽर्थः। ‘अभ्यस्यमाने शक्त्यस्त्रे’ (भा० शल्य० ४६।७०)। प्रास्यमान इत्यर्थः। इहोदाहृतिष्वभिः क्वचिदाभिमुख्ये वर्तते क्वचिदाभीक्ष्ण्ये इति यथायोगमूह्यम्। ‘कुकर्मजामिवाभ्यस्यन्भविष्यन्तीमधोगतिम्’ (कथा० २४।९४)। अभ्यस्यन्भूयो भूयः संस्मरन्। ‘अभ्यसन् सिद्धिकार्यं हि विष्णुं दृष्ट्वा हि तस्थिवान्’ (हरि० १।२९।१३)। जपन् विष्णुं ध्यायन्वेति नीलकण्ठः। ‘अदान् मृदुमार्दवमुक्तियुक्त्या युक्तं तदीया जनतासु जिह्वा। लोला स्वयं स्थैर्यगुणं तु सभ्यानभ्यासयन्ती कुतुकाय किं नः’ (जै० कु० १।४३)॥ अभ्यासयन्ती असकृद् ग्राहयन्ती। ‘बहुभिस्तेन चाभ्यस्तस्तं विव्याध ततोधिकैः’ (भा० द्रोण० १४।२६) अभ्यस्तो विद्धः। ‘अभ्यस्तो बहुभिर्बाणैः’ (भा० द्रोण० १४७।२०)। असकृन्निहत इत्यर्थः। ‘त्वयाऽभ्यस्तः पुनः पुनः’ (भा० द्रोण० १५१।२०)। अभ्यस्त आवर्तितः, गुणितः। कोप इति शेषः। ‘अयुतं नियुतं प्रयुतं तत्तदभ्यस्तम्’ (नि० ३।१०।१)। उक्तोऽर्थः। ‘अनभ्यस्तरथचर्या वयम्’ (उत्तर० ५)। अनभ्यस्ताऽशीलिता। ‘सहस्रकृत्वस्त्वभ्यस्य बहिरेतत् त्रिकं द्विजः’ (मनु० २।७९)। सहस्रावृत्तिं जपित्वा, सहस्रवारमावर्त्येत्यर्थः। ‘सकृदेवानतं शेकू रथमभ्यसितुं परे’ (भा० वि० ५५।२०)। अभ्यसितुं परिचेतुं वेदितुम्। ‘स्वाध्यायाभ्यसनं चैव वाङ्मयं तप उच्यते’ (गीता० १७।१५)। अभ्यसनमभ्यास आवृत्तिः पुनः पुनः करणम्। ‘विद्यामभ्यसनेनेव प्रसादयितुमर्हसि’ (रघु० १।८८)। ‘वेदाभ्यासजडः कथं नु…। निर्मातुं प्रभवेन्मनोहरमिदं रूपं पुराणो मुनिः’ (विक्रम० १।८)॥ उक्तोऽर्थः। ‘एतेन सर्वे व्याख्याता व्याख्याता’ (ब्र० सू० १।४।२८)। इति पदाभ्यासोऽध्यायपरिसमाप्तिं द्योतयतीति तत्र शङ्करः। ‘तद्यथाभ्यासमभिधीयताम्’ (उत्तर० १)। यथाभ्यासं यथाशीलम्। वेदस्वीकरणं पूर्वं विचारोऽभ्यसनं जप:। तद्दानं चैव शिष्येभ्यो वेदाभ्यासो हि पञ्चधा॥ आप् {अभ्याप्} आप् (आप्लृ व्याप्तौ)। ‘स त्वां कुरुकुलश्रेष्ठ किंचिदर्थमभीप्सति’ (भा० आश्रम० ११।४)। किञ्चित्कार्यं कर्तुमभितः प्राप्तुमिच्छतीत्यर्थः। इ {अभी} इ (इण् गतौ)। ‘…तत्र चाभ्यागात् कोप्यपूर्वो द्विजः पुरि’ (कथा० ३३।१३३)। अभ्यागात् आगन्तुक इत्यागात्। ‘सूर्यो देवीमुषसं रोचमानां मर्यो न योषामभ्येति पश्चात्’ (ऋ० १।११५।२)। अभ्येति=अव्यवहितमन्वग् गच्छति। निरन्तरमनुसरति। ‘वृषेव पत्नीरभ्येति रोरुवत्’ (ऋ० १।१४०।६)। अभ्येति वेगेनोपधावति। ‘रेक्णस्वत्यभि या वाममेति’ (ऋ० १०।६३।१६)। ‘अपान्यदेत्यभ्यन्यदेति’ (ऋ० १।१२३।७)। अभ्येति अभिवर्तते, उपैति। ‘तामौक्ष्णैश्चर्मभिः पश्चात्प्राञ्चो विभजमाना अभीयुः’ (श० ब्रा० १।२।५।२)। ‘प्रेह्य भीहि धृष्णुहि न ते वज्रो नि यंसते’ (ऋ० १।८०।३)। अभीहि संनिधेहि उपेहि। ‘अभीहि मन्यो तवसस्तवीयान्’ (अथर्व० ४।३२।३)। अभिमुखं गच्छेत्याह। ‘अस्मानत्तुमभ्येति परिग्लानो बुभुक्षया’ (भट्टि० ७।८४)। उपसर्पति, उपैति, उपक्रामतीत्यनर्थान्तरम्। ‘यो अन्येद्युरुभयद्युरभ्येति’ (अथर्व० १।२५।४)। अभ्येति=आयाति। ‘रामोऽभ्येति पुरीं लङ्कामस्माकमुपरोधकः’ (रा० ६।६।१६)। लङ्कामुपरोत्स्यामीत्यभिवर्तत इत्याह। ‘प्राज्ञस्य मूर्खस्य च कार्ययोगे समत्वमभ्येति तनुर्न बुद्धिः’ (अवि० ५।५)। अभ्येति प्राप्नोति। ‘देहो वा जीवतोऽभ्येति जीवो वाभ्येति देहतः’ (भा० शां० २८।५१)। अभ्येति=उत्पद्यते, जायते, आविर्भवति। ‘वनं पदाभ्यैः केन हेतुना’ (भट्टि० ५।६७)। अभ्यैः=अभ्यागाः। उपायाः। लङि रूपम्। ‘शुनं कीनाशा अभि यन्तु वाहैः’ (ऋ० ४।५७।८)। सीरमादाय क्षेत्राण्यभिलक्ष्य यन्तु बलीवर्दैर्हालिका इत्यर्थः। ‘देहान् यथेष्टमभ्येति हित्वेमां मानुषीं तनुम्’ (भा० आश्व० १९।३१)। अभ्येति सङ्क्रामति, प्राप्नोति। ‘सतीव योषित्प्रकृतिः सुनिश्चला पुमांसमभ्येति भवान्तरेष्वपि’ (शिशु० १।७२)। उक्तोऽर्थः। ‘पावके विनिवृत्ते तु नीलो राजाऽभ्यगात् तदा’ (भा० सभा० २१।५८)। अभ्यगात् उपागमत्। प्राविक्षदित्यर्थः। ‘गन्धर्वराजोऽप्सरसमभ्यगादुर्वशीं वराम्’ (भा० वन० ४५।४)। उपासर्पदित्यर्थः। ‘स हाहं यशसां यशः श्वेतं…लिन्दु माऽभिगाम्’ (छां० उ० ८।१४।१)। लिन्दु स्त्रीव्यञ्जनं गर्भवासं मा प्रापम्, तत्र मा प्रविक्षमित्याह। ‘स ब्रह्म परमभ्येति वायुभूतः खमूर्तिमान्’ (मनु० २।८२)। अभ्येति आभिमुख्येन गच्छति। ‘मारुतं पुरुहूतं च गुरुं पावकमेव च। चतुरो व्रतिनोऽभ्येति ब्राह्मं तेजोऽवकीर्णिनः’ (मनु० ११।१२१)॥ अभ्येति सङ्क्रामति। ‘नाविविदिषुमभ्येति सम्पत्’ (भट्टि० ७।९९)। उपैतीत्यर्थः। ‘पूर्वं त्वामुपयास्यामि ततो भ्येष्यामि तं पतिम्’ (कथा० ८४।२५)। निगदव्याख्यातम्। ‘रयादभीयाय परान् रुषा वृत्र इवामरान्’ (शि० भा० १३।११८)। अभीयाय=अभिदुद्राव, प्रार्थयाञ्चके। ‘तामृश्यो भूत्वा रोहितं भूतामभ्यैत्’ (ऐ० ब्रा० ३।३३)। अभिगतवान्, मिथुनधर्मं प्राप्तवान्। रोहितं भूताम्। भू प्राप्तौ। लोहितं लोहितत्वं प्राप्ताम्। ऋतुमतीं जातामित्यर्थः। ‘यशसा वा एषोऽभ्येति य आर्त्विज्येन’ (ऐ० ब्रा० ६।३४)। युक्तो भवतीत्यर्थः। अष्टमेब्दे चतुर्वेदी द्वादशे सर्वशास्त्रवित्। षोडशे कृतवान्भाष्यं द्वाविंशे मुनिरभ्यगात्॥ शङ्करोद्देश्यकोक्तिः। अभ्यगात् समाधिस्थोऽभूदित्यर्थः। प्राणान्मुमोचेत्युक्तं भवति। ‘सप्त मर्यादाः कवयस्ततक्षुस्तासामेकामिदभ्यंहुरोगात्’ (ऋ० १०।५।६)। अभिगात् अभिगच्छति अतिक्रामति। ‘विश्वा अभीती रपसो युयोधि’ (ऋ० २।३३।३)। अभीतयो भियानानि, आक्रमणानि। ‘याः सेना अभीत्वरीः’ (वा० सं० ११।७७)। अभीत्वरीः=अभियायिन्यः। ‘तासामेकामभिगच्छन्नंहस्वान् भवति’ (नि० ६।२७।२)। अभिगच्छन्नतिक्रामन्। अत्यर्थेऽभिः। इष् {अभीष्} इष् (इष इच्छायाम्)। ‘निधिं निधिपा अभ्येनमिच्छात्’ (अथर्व० १२।३।४२)। निधिं वरयेत्, वनुयात्, याचेत, कामयेत। इष् {अभिइष्} इष् (इष आभीक्ष्ण्ये)। ‘सरस्वती त्वा मघवन्नभीष्णात्’ (तै० ब्रा० १।४।२।१)। भिषज्यत्वित्यर्थः। अडभावश्छान्दसः। ईक्ष् {अभीक्ष्} ईक्ष् (ईक्ष दर्शने)। ‘सोग्निमेवा भीक्षमाणो व्रतमुपैति’ (श० ब्रा० १।१।१।२)। अग्नौ दृशं पातयन्नित्यर्थः। उक्ष् {अभ्युक्ष्} उक्ष् (उक्ष सेचने)। ‘यदिष्ट-रूपरसगन्धस्पर्शं प्रोक्षितमभ्युक्षित च तच्छुचि।’ सामान्येन जलेन धौतमभ्युक्षितमिति श्रौतपदार्थनिर्णयः। ‘प्रोक्षिताऽभ्युक्षिताः सौम्याः’ (भा० अनु० ९८।३४)। प्रोक्षणाभ्युक्षणावोक्षणानीत्थं विविञ्चन्ति कोविदाः–उत्तानेनैव हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ ‘संचारमभ्युक्ष्य’ (का० श्रौ० ३।४।१)। अभ्युक्ष्य=अभिषिच्य=अभिवृष्य। ‘शिरसि शकुन्तलामभ्युक्ष्य’ (शा० ४)। उच् {अभ्युच्} उच् (उच समवाये)। ‘अभि वा एष एतानुच्यति येषां पूर्वापरा अन्वञ्चः प्रमीयन्ते’ (तै० सं० २।२।२।५)। अभ्युच्यति आभिमुख्येन समवैति। एषोग्निस्तान्रुचिविषयं करोति सोत्सुकं मार्गतीति संस्कृतशार्मण्यकोषः। उन्द् {अभ्युन्द्} उन्द् (उन्दी क्लेदने)। ‘तस्मादसाविमां वृष्ट्याभ्युनत्ति’ (ऐ० ब्रा० २।१)। क्लेदयति आर्द्री करोतीत्यर्थः। ऊर्णु {अभ्यूर्णु} ऊर्णु (ऊर्णुञ् आच्छादने)। ‘अभ्यूर्णोति यन्नग्नं भिषक्ति विश्वं यत् तुरम्’ (ऋ० ८।७९।२)। अभ्यूर्णोति अभित आच्छादयति। प्रावृणोति। ‘माता पुत्रं यथा सिचाभ्येनं भूम ऊर्णुहि’ (अथर्व० १८।२।५०)। ‘जायापतिमिव वाससाभ्येनं भूम ऊर्णुहि’ (अथर्व० १८।२।५१)। उक्तोऽर्थः। ऊह् {अभ्यूह्} ऊह् (ऊह वितर्के)। ‘तस्माद्यदेव किञ्चानूचानोऽभ्यूहत्यार्षं तद् भवति’ (नि० १३।१२)। अभ्यूहति तर्कयति मीमांसित्वा विजानाति। ‘अथाङ्गारैरभ्यूहति’ (कपालानि) (श० ब्रा० १।२।१।१३)। आच्छादयति, उपदधाति। आस्तृणाति। ‘पुरीषेणाभ्यूहति’ (तै ० सं० ५।२।३।७)। उक्तोऽर्थः। ‘अदेवो यदभ्यौहिष्ट देवान्’ (ऋ० ६।१७।८)। अभ्यौहिष्ट पर्यवास्थित, परिपन्थ्यभूत्, देवान् प्रत्युपशयस्थोऽस्थात्। ‘उत्तरं सूत्रमभ्युह्य स्वयमेव मयोदितम्’ (कथा० ७।११)। अभ्युह्य स्वबुद्ध्योन्नीय। ऋ {अभ्यृ} ऋ (ऋ गतिप्रापणयोः)। ‘अभि कृष्णेन रजसा द्यामृणोति’ (ऋ० १।३५।९)। अभ्यृणोति=आसादयति। सवितेति शेषः। ऋष् {अभ्यृष्} ऋष् (ऋषी गतौ)। ‘अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः’ (ऋ० १०।७५।४)। अभ्यर्षन्ति=अभ्यृषन्ति=अभि त्वरन्ते, वेगेनाभिमुखं यान्ति। ‘अभी नो अर्ष दिव्या वसूनि’ (ऋ० ९।९७।५१)। अभ्यर्ष इत आवह। ‘अभ्यर्ष महानां देवानां वीतिमन्धसा’ (ऋ० ९।१।४)। वीतिं यज्ञमागच्छेत्याह। ‘अभ्यर्ष गुह्यं चारु नाम’ (ऋ० ९।९६।१६)। कम् {अभिकम्} कम् (कमु कान्तौ)। ‘न च कामसम्पदमभिकामयते’ (कि० १८।२३)। अभिकामयते कामयते प्रार्थयते। अभिर्धात्वर्थं न विशिनष्टि। ‘दासी-कन्यासहस्रेण शर्मिष्ठामभिकामये’ (भा० आदि० ८०।१६)। अभिकामयेऽभिलषामि। कम्प् {अभिकम्प्} कम्प् (कपि चलने)। ‘सोमविक्रयिणं हिरण्येनाभिकम्पयति’ (का० श्रौ० ७।८।१५)। अभिकम्पयति विचालयति प्रलोभयति, गर्धयति। काङ्क्ष् {अभिकाङ्क्ष्} काङ्क्ष् (काक्षि वाछि इच्छायाम्)। ‘नात्यर्थमभिकाङ्क्षामि मृगयां सरयूवने’ (रा० २।४९।१५)। अभिकाङ्क्षामि काङ्क्षामि इच्छामि। काश् {अभिकाश्} काश् (काशृ दीप्तौ)। ‘तया नस्तन्वा शन्तमयाभि चाकशीहि’ (वा० सं० १६।२)। अभिचाकशीहि=उद्भासय विभापय। ‘धृतस्य धारा अभि चाकशीमि’ (ऋ० ४।५८।५)। अभिचाकशीमि सम्पश्यामि प्रेक्षे। कुष् {अभिकुष्} कुष् (कुष निष्कर्षे)। ‘न दालकर्णनासास्रोतोदशनविवराण्यभिकुष्णीयात्’ (सुश्रुत० १।१४५।२)। अभितो निष्कर्षेदित्यर्थः। कृ {अभिकृ} कृ (डुकृञ् करणे)। ‘गर्भमेवैतत्सन्तमभिजुहोति गर्भं सन्तमभिकरोति’ (श० ब्रा० २।३।१।४)। अभिकरोति उपकरोति, अनुगुणमाचरति। ‘यथाभिचक्र देवास्तथाऽप कृणुता पुनः’ (अथर्व० ३।९।१)। अभिचक्र=संविदधथुः, उपचक्रथुः। ‘निः सपत्नौ कुरुक्षेत्रे निवेशमभिचक्रतुः’ (भा० आदि० २१०।२७)। अभिचक्रतुः=निर्ममतुः। कृष् {अभिकृष्} कृष् (कृष विलेखने)। ‘अथ सर्वे रणं मुक्त्वा प्रयाताः खचरा दिवम्। अस्मानेवाभिकर्षन्तो दीनान्मुदितमानसाः’ (भा० वन० २४८।११)॥ अभिकर्षन्तो दमयन्तो न्यग्भावयन्तः। कृ {अभिकृ} कृ (कृ विक्षेपे)। ‘ततस्ते बहुभिर्योगैः कैवर्ता मत्स्यकाङ्क्षिणः। गङ्गायमुनयोर्वारि जालैरभ्यकिरस्तदा’ (भा० अनु० ५०।१५)॥ अभ्यकिरन्=आकिरन्, तत्र वारिणि जालानि विस्तारितवन्त इत्यर्थः। ‘अभ्यकीर्यत शोकेन भूय एव महीपतिः’ (रा० २।१४।५६)। शोकाप्लुतः शोकेन परीतो भूदित्यर्थः। क्लृप् {अभिक्लृप्} क्लृप् (कृपू सामर्थ्ये)। ‘वासन्तिकावृतू अभिकल्पमानाः’ (वा० सं १३।२५)। अभिकल्पमानास्तद्योग्याः सम्पद्यमानाः। ‘अभिजिताभिक्लृप्ता’ (श० ब्रा० १२।३।१।४)। क्रन्द् {अभिक्रन्द्} क्रन्द् (क्रदि आह्वाने रोदने च)। ‘अभि क्रन्दति हरितेभिरासभिः’ (ऋ० १०।९४।२)। अभिक्रन्दति=अभितः क्रन्दति शब्दायते। ‘अभि क्रन्द प्र त्रासय’ (अथर्व० ५।२१।४)। अभिक्रन्द शब्दायस्व वाश्यस्व रोरुहि। ‘अभिक्रन्दन्नृषभो वासितामिव’ (अथर्व० ५।२०।२)। स्त्रीगवीमभिगर्जन्नित्याह। क्रम् {अभिक्रम्} क्रम् (क्रमु पादविक्षेपे)। ‘अभि स्रुचः क्रमते दक्षिणावृतः’ (ऋ० १।१४४।१)। स्रुचोऽभिक्रमते=ता अभि वर्तते, ता अभिमुखं याति। ‘स्पृधो अदेवीरभि च क्रमाम बिश आदेवीरभ्यश्नवाम’ (ऋ० ६।४९।१५)। अभिक्रमाम अभिभवाम। ‘ते सरांसि गिरीन्सर्वान्संकटानि वनानि च। दरीदुर्गांश्च शैलांश्च कृत्स्नांस्तानभिचक्रमुः’ (रा० ४।४७।३)॥ अभिचक्रमुः पर्याटुः। ‘यो हिसार्थमभिक्रान्तं हन्ति’ (आप० ध० १।२९।७)। अभिक्रान्तम् अभिपतितम्। ‘अभिक्रान्तापक्रान्तानि (सामानि) भवन्ति’ (पञ्चविं० ५।८।३)। अभिक्रान्तमारोहः। अपक्रान्तमवरोहः। ‘अभिक्रामं सायं जुहोत्यवक्रामं प्रातः’ (आप० श्रौ० ६।३।१०।५)। अभिक्रम्याभिक्रम्याहवनीयस्य समीपम्। ‘तमभिक्रम्य सर्वेऽद्य वयं चार्थामहे वसु’ (भा० वन० ९८।२०)। अभिक्रम्य=उपेत्य। ‘नेहाभिक्रमनाशोस्ति प्रत्यवायो न विद्यते’ (गीता० २।४०)। अभिक्रम उपक्रमः, प्रारब्धं कर्म। अहितान्प्रत्यभीतस्य रणे यानमभिक्रमः (अमरः)। आरोहणमभिक्रम इति वैजयन्ती। ‘द्वाभ्यामभिक्रम्य’ (ऋ० प्रा० १०।२)। प्रारभ्येत्यर्थः। ‘अभिक्रमणं वचनाददृष्टेन’ (गौ० ध०)। अभिक्रमणमुपसर्पणम्। ‘अग्नि र्वा एतस्य पशूनपक्रमयति यस्य पशवोऽपक्रामन्त्यग्निरेव तस्य पशूनभिक्रमयति यस्य पशवोऽभिक्रामन्ति’ (पञ्च० ब्रा० १२।४।२५)। अपक्रमणाभिक्रमणे प्रतिद्वन्द्विनी। अपक्रमणमपसरणमाह। अभिक्रमणं चोपसरणम्। क्री {अभिक्री} क्री (डुक्रीञ् द्रव्यविनिमये)। ‘एकं वा एष क्रीयमाणोऽभिक्रीयते छन्दसामेव राज्याय’ (श० ब्रा० ३।३।२।६)। किञ्चित् प्रयोजनमुद्दिश्य क्रयणमभिक्रयणम्। क्रुश् {अभिक्रुश्} क्रुश् (क्रुश आह्वाने रोदने च)। ‘तं भूतान्यभ्यक्रोशन् ब्रह्महन्निति’ (तै० सं० २।५।१।२)। अभ्यक्रोशन् सनिन्दमाह्वयन् सक्रोधं समबोधयन्। ‘ततो वालिनमुद्यम्य सुग्रीवः शिबिकां तदा। आरोपयदभिक्रोशन्नङ्गदेन सह प्रभुः’ (रा० ४।२५।२८)॥ अभिक्रोशन् विलपन् परिदेवयमानः। आरोपयत विक्रोशन्नङ्गदेन सहैव त्विति पाठान्तरम्। क्षम् {अभिक्षम्} क्षम् (क्षमूष् सहने)। ‘ऽभी नु मा वृषभ चक्षमीथाः’ (ऋ० २।३३।७)। दयस्व मामनुगृहाण मां वेत्याह। ‘यूयं नः पुत्रा अदितेरदब्धा अभि क्षमध्वं युज्याय देवाः’ (ऋ० २।२८।३)। सानुग्रहा भवतेत्यर्थः। ‘अभि नो वीरो अर्वति क्षमेत’ (ऋ० २।३३।१)। उक्तचर एवार्थः। क्षर् {अभिक्षर्} क्षर् (क्षर संवलने)। ‘ये ते पवित्रमूर्मयोऽभिक्षरन्ति धारया’ (ऋ० ९।६१।५)। अभिक्षरन्ति=अभिस्रवन्ति=अभिष्यन्दन्ते। ‘शिवा अभि क्षरन्तु त्वापो दिव्याः पयस्वतीः’ (अथर्व० ८।२।१४)। ‘सिन्धुर्न निम्नमभि वाज्यक्षाः’ (ऋ० ९।९७।४५)। अक्षा इति क्षरतेरीडभावे लुङि रूपम्। ‘मनो वै सम्राट् परमं ब्रह्म नैनं मनो जहाति सर्वाण्येनं भूतान्यभिक्षरन्ति’ (श० ब्रा० १४।६।१०।१५)। उदितपूर्व एवार्थः। क्षिप् {अभिक्षिप्} क्षिप् (क्षिप प्रेरणे)। ‘महेन्द्रो मन्द्रगर्जाभिरभिक्षिपति गर्जतः’ (यो० वा० ६ (२)।११४।९) तर्जयते भर्त्सयत इत्यर्थः। ‘रथीव कशयाश्वाँ अभिक्षिपन्’ (ऋ० ५।८३।३)। अभिक्षिपन् प्रसभं प्राजन्नित्यर्थः। ‘अभिक्षिपन्तमैक्षिष्ट रावणं पर्वतश्रियम्’ (भट्टि० ८।५१)। अभिक्षिपन्तमतिशयानम्। ‘चतुष्पथगदायुद्धे’ (भा० आदि० ६८।१२)। अत्र भारतभावदीपे नीलकण्ठ आह– चत्वारः प्रक्षेप-विक्षेप-परिक्षेपाभिक्षेपाख्याः पन्थानोऽस्य। अभिक्षेपोऽग्रेण ताडनम् इति। खन् {अभिखन्} खन् (खनु अवदारणे)। ‘यो हीहाभिखनेदप त्वाऽभिविन्देत्’ (श० ब्रा० ११।१।६।१६)। अभिखनेत्=उत्खनेत्। उदोऽर्थेऽभिः। ख्या {अभिख्या} ख्या (ख्या प्रकथने)। ‘कदा मृळीकं सुमना अभिख्यम्’ (ऋ० ७।८६।२)। अभिख्यम्=पश्येयम्। चक्षिङ् ख्याञ् (चक्षिङ आदेशः)। ख्या च वेदे बहुलं दर्शने वर्तते। ‘दीर्घं यदाजिमभ्यख्यदर्यः’ (ऋ० ४।२४।८)। ‘अभि ख्यः पूषन्पृतनासु नस्त्वम्’ (ऋ० ३।४८।१९)। अनुग्रहबुद्ध्या पश्य। अवेक्षस्व नः। अस्मासु प्रतिजागृहीति वा। ‘अभि प्रयांसि सुधितानि हि ख्यः’ (ऋ० ६।१५।१५)। ‘नमः पितृभ्यो अभि ये नो अख्यन्’ (तै० सं० ३।२।८।३)। ‘अभिख्या नो मघवन्नाधमानान्’ (ऋ० १०।११२।१०)। ‘अभिख्या भासा बृहता शुशुक्वनिः’ (ऋ० ८।२३।५)। इह सर्वत्र निर्विशेषोऽनन्तरोदीरित एवार्थः। ‘अभिख्याता मर्डिता सोम्यानाम्’ (ऋ० ४।१७१७)। अभिख्याताऽवेक्षकः प्रेक्षकः। तृजन्तमेतत्। ‘पुण्यमेतदभिख्यातं त्रिषु लोकेषु भारत’ (भा० अनु० ९६।१६)। अभिख्यातं प्रख्यातं प्रतीतं विदितम्। ‘स्वयमुपहतः, विप्रकृतः पापकर्माभिख्यातः…चेति भीतवर्गः’ (कौ० अ० १।१४।३)। अभिशस्त इत्यर्थः। ‘काप्यभिख्या तयोरासीद् व्रजतोः शुद्धवेषयोः’ (रघु० १।४६)। अभिख्या शोभा। ‘कानि वाऽस्य पुण्यभाञ्जि भजन्त्यभिख्यामक्षराणि’ (हर्ष० प्रथम उच्छ्वासे)। मिथ्याऽभियोगोऽभिख्यानम् इति वैजयन्ती। अमरोपि मिथ्याभियोगोऽभिख्यानमिति पठति। ‘कलहकण्टक इत्यभिख्यापिताख्यः’ (दशकु० पृ० १३६)। अभिख्यापिता प्रसिद्धिं गमिता। गम् {अभिगम्} गम् (गम्लृ गतौ)। ‘तद्विज्ञानार्थं स गुरुमेवाभिगच्छेत्’ (मुण्डको० १।२।१२)। अभिगच्छेत् उपेयात्, प्रतिपद्येत, उपपद्येत। ‘तां शीघ्रमभिगच्छ त्वमभिगम्यां तपस्विनीम्’ (रा० २।११७।१६)। ताम् (अनसूयाम्) अभिगच्छ उपेहि। ‘आ देवो दूतो अजिरश्चिकित्वान् त्वद् देवापे अभि मामगच्छत्’ (ऋ० १०।९८।२)। मामभ्यगच्छत् मामुपैत्, मामभ्यवर्तत। ‘त्यक्त्वा ज्ञातिजनम् …। अनुरागाद्वने रामं दिष्ट्या त्वमभिगच्छसि’ (रा० ३।२।२१)। अभिगच्छसि अनुसरसि। ‘ततस्त्वां ब्राह्मणः…अभ्यगच्छत्कोसलायामृतुपर्णनिवेशने’ (भा० वन० ७६।२८)॥ अविन्दत् समगच्छत्। ‘श्रमेणानड्वान् कीलालं कीनाशश्चाभिगच्छतः’ (अथर्व० ४।११।१०)। अभिगच्छतः=अधिगच्छतः=अर्जयतः। ‘(मनसा) उशिजो जग्मुरभि तानि वेदसा’ (ऋ० ३।६०।१)। अधिजग्मुरवजग्मुरजानन्। ‘यद्वै हृदयेनाभिगच्छति तज्जिह्वया वदति’ (तै० सं० ६।३।१०।४)। अभिगच्छति सवेति, अनुभवति। ‘अभ्यागच्छः पतिं यत्त्वं भजगानम्’ (भा०)। मिथुनीभावं प्राप्नोरित्याह। ‘आसीनस्य स्थितः कुर्यादभिगच्छंस्तु तिष्ठतः’ (मनु० २।१९६)। अभिगच्छन् अभिमुखं गच्छन्। ‘मया पूर्वं बहुशोऽभिगतो हि सः’ (रा० ४।५९।११)। अभिगतः प्रपन्न उपदृष्टः। ‘पूर्वं चाभिगतं सन्तो भजन्ते पूर्वसारिणः’ (भा० उ० ७।१४)। अभिगतमभिमुखं प्राप्तम्। पूर्वसारिणः पूर्वाधारानुकारिणः। ‘आशावतेऽभिगताय सद्यः’ (बुद्ध० २।४०)। अभिगताय=अभ्यागताय=अभ्युपेताय। ‘नावमन्येदभिगतं न प्रणुद्यात्कथं चन’ (भा० अनु० ६३।१३)। उक्तोऽर्थः। ‘अस्मानभिगतश्चासि वयं च त्वामुपस्थिताः’ (भा० शां० ३५८।६)। उक्तपूर्व एवार्थः। ‘सर्वदाऽभिगतः सद्भिः’ (रा० १।१।१५)। अभिगतः पर्युपासितः। ‘नो ह्यनभिगतं मनसा वाग्वदति’ (श० ब्रा० ४।६।७।१९)। अनभिगतमविषयीकृतमविज्ञातम्। ‘अधृष्यश्चाभिगम्यश्च यादोरत्नैरिवार्णवः’ (रघु० १।१६)। अभिगम्यः सुखमुपगम्यः। स्पृह्यो रुच्य इति तूपचारात्। ‘अभिगमनीयाश्च गुणाः सर्वस्य’ (हर्ष०)। इहोक्तपूर्व औपवारिक एवार्थः। ‘विषवृक्षो नियोगी च यदेवाश्रित्य वर्धते। चित्रं करोति तस्यैव स्थानस्यानभिगम्यताम्’ (राज० ८।९१)॥ अनभिगम्यताऽनुपेयता, उपगमानर्हता। ‘तथा प्यनभिगमनीयो लोकस्य’ (मृच्छ० ४)। ‘मनुमेकाग्रमासीनमभिगम्य महर्षयः’ (मनु० १।१)। अभिगम्य=अभिमुखं गत्वा। ‘अभिगम्य हताशो हि निवृत्तो दहते कुलम्’ (भा० उ० ११५।८)। उक्तोऽर्थः। ‘अभिगम्य तु विप्रोष्य’ (गौ० ध० १।६।२)। ‘अनस्तमितमादित्यमभिगन्तुं समुत्सहे’ (रा० ४।६७।१५)। प्रत्युद्गन्तुमित्यर्थः। ‘अभिगन्तैव ब्रह्मा कर्ता क्षत्रियः’ (श० ब्रा० ४।१।४।१)। अभिगन्ता=प्रतिपत्ता=बोद्धा। ‘अभिगन्तास्मि भगिनीं मातरं वा तवेति ह’ (याज्ञ० २।२०५)। अभिगन्तास्मि=प्रकर्तास्मि=परामर्ष्टास्मि। ‘प्रसह्य दास्यभिगमे दण्डो दशपणः स्मृतः’ (याज्ञ० २।२९१)। अभिगमः प्रकर्म पारदार्यम्। ‘वधूसंयानं वा तदभिगमनोपस्थितमिदम्’ (मृच्छ० ६।४)। अभिगमनम् उपगमनम्। ‘योजनं गच्छति’ (पा० ५।१।७४) इत्यत्र ततोऽभिगमनमर्हतीति च क्रोशशतयोजनशतयोरुपसंख्यानम् इति वार्तिकम्। यौजनशतिक आचार्य इत्युदाहरणम्। शतयोजनादभिगमनमर्हतीत्यर्थः। आदरप्रयुक्तमभिमुखं गमनमभिगमनम्। गर्ज् {अभिगर्ज्} गर्ज् (गर्ज शब्दे)। ‘शार्दूलाविव चान्योन्यमामिषार्थेऽभ्यगर्जताम्’ (भा० द्रोण० १३३।३०)। अभ्यगर्जताम् आह्वयेताम्, आहूतिपूर्वमवाश्येताम्। उदनर्दताम्। गाह् {अभिगाह्} गाह् (गाहू विलोडने)। ‘अभि गोत्राणि सहसा गाहमानः’ (ऋ० १०।१०३।७)। अभिगाहमानो विलोडयमानः, सुदूरमन्तः प्रविशन्नित्यर्थः। गुप् {अभिगुप्} गुप् (गुपू रक्षणे)। ‘तेन नः सर्वतोऽभिगोपाय’ (श० ब्रा० २।३।४।४०)। अभिगोपाय गोपाय रक्ष। अनर्थकोऽभिः। तदर्थस्य सर्वत इत्यनेनोक्तत्वात्। ‘लङ्कायामभिगुप्तायां सागरेण समन्ततः’ (रा० ४।५८।२६)। ‘स्वचरित्राभिगुप्ता’ (रा० ५।५१।१७)। उक्तोऽर्थः। गुर् {अभिगुर्} गुर् (गुरी उद्यमने)। ‘अभी नो अग्न उक्थमिज्जुगुर्याः’ (ऋ० १।१४०।१३)। अभिजुगुर्याः=अभिनन्देः=अनुमन्येथाः=सहर्षं प्रतीच्छेः। ‘इष्टं बीतमभिगूर्तं वषट्कृतं तं देवासः प्रतिगृभ्णन्त्यश्वम्’ (ऋ० १।१६२।१५)। अभिगूर्तं प्रशस्तमभिनन्दितम्। ‘उतो तेषामभिगूर्तिर्न इन्वतु’ (ऋ० १।१६२ १२)। अभिगूर्तिः स्तुतिः। गृ {अभिगृ} गृ (गृ शब्दे)। ‘पूर्वमेवोदितमुत्तरेणाभिगृणाति’ (तै० सं० ५।१।४।१९)। अभिगृणाति=अनुवदति। ‘अभि यं (सर्वं) देव्यदिति र्गुणाति’ (ऋ० ७।३८।४)। अभिगृणाति स्तवीति, जुषते वा। ‘अभि यज्ञं गृणीहि नः’ (ऋ० १।१५।३)। अभिगृणीहि=अभिरोचय=अभिनन्द=जुषस्व। ‘तां त्वा विश्वे अभिगृणन्तु देवाः’ (वा० सं० १४।४)। उक्तोऽर्थः। ‘विश्वावसुरभि तन्नो गृणातु’ (ऋ० १०।१३९।५)। ‘एहि स्तोमाँ अभि स्वराऽभि गृणीह्या रुव’ (ऋ० १।१०।४)। ‘इमां वाचमभि विश्वे गृणन्तः’ (वा० सं० २।१८)। स्तुवन्त इत्यर्थः। ‘अन्तर्वेद्यभिगरो बहिर्वेद्यपगरः’ (वाराह श्रौ० ३।२।५।३३)। अभिनन्दता प्रशंसता ऋत्विजाऽऽह्वानमभिगरः। गै {अभिगै} गै (कै गै शब्दे)। ‘अभि सोभरे गिरा। गाय गा इव चर्कृषत’ (ऋ० ८।२०।१९)। अभिगाय कीर्तय। ‘प्राणांस्त्वं भूमानमभिगायतात्’ (छां० उ० १।५।४)। उक्तोऽर्थः। ‘इन्द्रगाथाभिर्वै देवा असुरानभिगायाथैनानत्यायन्’ (ऐ० ब्रा० ६।३२)। अभिगाय गीतैर्विमुग्धान्कृत्वा। योद्धुमाभिमुख्येन प्राप्येति तु सायणः। तत्रभवान् गाङ् गतौ इत्यस्य ल्यपि रूपं पश्यति। तदपि शक्यग्रहम्। धातुस्तु विरलप्रयोगः। ‘अपघ्नन्नेषि पवमान शत्रून् प्रियां न जारो अभिगीत इन्दुः’ (ऋ० ९।९६।२३)। अभिगीतः प्रशस्तः। ‘भृङ्गराजाभिगीतानि’ (वनानि) (रा० ६।१५।११)। मधुरैर्गुञ्जारवैरनुनादितानीत्याह। ग्रह् {अभिग्रह्} ग्रह् (ग्रह उपादाने)। ‘अभिजग्राह सौमित्रिर्विनद्योभौ पतत्त्रिभिः’ (भा० वन० २८७।२२)। अभिजग्राह प्रतिजग्राह प्रत्युज्जगाम। अभिहारोऽभिग्रहणमित्यमरः। अभियोगः, अवस्कन्द आस्कन्द इत्यर्थः। घ्रा {अभिघ्रा} घ्रा (गन्धोपादाने)। ‘अभिजिघ्रन्ती भुवनस्य नाभिम्’ (ऋ० १।१८५।५)। अभिजिघ्रन्ती लालयन्ती स्फालयन्ती। ‘तस्मादसाविमां वृष्ट्याभ्युनत्त्यभिजिघ्रति’ (ऐ० ब्रा० १।७)। अभिजिघ्रति चुम्बति। अभिघ्राणमुपभोगः। भूगतं हविर्द्योरुपभुङ्क्त इत्यर्थ इति षड्गुरुशिष्यः। अभिघ्राणं भौमरसादानमिति भट्टभास्करादयः। लोके प्रायेणोपाङ्पूर्वस्य जिघ्रतेः प्रयोगः। ‘वत्सं जातं गौरभिजिघ्रति’ (तै० सं० ६।४।११।४)। उक्तोऽर्थः। चक्ष् {अभिचक्ष्} चक्ष् (चक्षिङ् व्यक्तायां वाचि, छन्दसि दर्शने प्रायेण)। ‘इति ब्रुवाणं विदुरम् मुनिरभ्यचष्ट’ (भा० पु० ३।१३।५)। अभ्यचष्ट अभ्यभाषत। ‘यत्कायमभिचक्षते’ (भा० पु० ३।१२।५२)। अभिचक्षतेऽभिदधते। ‘यो मा पाकेन मनसा चरन्तमभिचष्टे अनृतेभिर्वचोभिः’ (ऋ० ७।१०४।८)। अभिचष्टेऽभिशपति, परुषं वदति। ‘मित्रः कृष्टीरनिमिषाऽभि चष्टे’ (ऋ० ३।५९।१)। अभिचष्टेऽभितः पश्यति। ‘अभि यो विश्वा भुवनानि चष्टे’ (ऋ० ७।६१।१)। उक्तोऽर्थः। ‘कदा चिकित्वो अभि चक्षसे नः’ (ऋ० ५।३।९)। अनुग्रहबुद्ध्या करुणाकटाक्षेण द्रक्ष्यसीत्याह। ‘ऋजु मर्तेषु वजिना च पश्यन्नभि चष्टे सूर्यो अर्य एवान्’ (ऋ० ६।५१।२)। ‘अभि ब्रह्मणि चक्षाथे ऋषीणाम्’ (ऋ० ७।७०।५)। उक्तोऽर्थः। ‘अथापि यत्र च्छिद्र इवादित्यो दृश्यते रथनाभिरिवाभिख्यायेत’ (ऐ० आ० ३।२।४)। अभिख्यायेत प्रतीयेत। ‘वेदाहं तस्य भेषजं चीपुद्रुरभिचक्षणम्’ (अथर्व० ६।१२७।२)। अभिचक्षणं वशीकरणमन्त्रमभिचारमन्त्रं वा। चर् {अभिचर्} चर् (चर गतिभक्षणयोः)। ‘यर्थवाहं नाभिचरे कदाचित्पतीन्’ (भा० वि० १६।६)। व्यभिचरामीत्यर्थः। विर्द्योतक इति त्यक्तः। ‘पतिं या नाभिचरति मनोवाग्देहसंयता’ (मनु० ९।२९)। उक्तोऽर्थः। ‘यथा नाभिचरेतां तौ वियुक्तावितरेतरम्’ (मनु० ९।१०२)। अत्राप्यभिचरणमतिचरणमाह। ‘तत्र विराधदनुकबन्धप्रभृतयः केप्यभिचरन्तीति नः श्रुतम्’ (महावीर० २)। अभिचरन्ति अपचरन्ति दुर्व्यवहरन्ति। ‘वेदे दुर्धिया जिहिंसिषया वा वैरिषु मन्त्रादिप्रयोगेऽभिचरतिः प्रसिध्यति। तथा चोदाहृतयः–मा नो घोरेण चरताभि धृष्णु’ (ऋ० १०।३४।१४)। ‘तं त्वष्टा हतपुत्रोऽभ्यचरत् सोऽभिचरणीयमपेन्द्रं सोममाहरत्’ (श० ब्रा० १२।७।१।१)। ‘अथो हैनयाप्यभिचरेत् (एनया=उद्वासनीयेष्ट्या) एतया वै भद्रसेनमजातशात्रवयाऽऽरुणिरभिचचार’ (श० ब्रा० ५।५।५।१४)। ‘मायायोगविदो वेदविदो वर्षं वाभिचरेयुः’ (कौ० अ० ४।३।११)। मन्त्रप्रयोगेणातिवृष्टिं शमयेयुरित्यर्थः। ‘अमुष्येति द्विषच्छब्देऽभिचरन्’ (का० श्रौ० २।४।२७)। वैरिमारणानुकूलो व्यापारोऽभिचारः, तं फलत्वेनाभिलषन्नित्यर्थः। ‘अभिचार्यमाणोपि तां दिशं गत्वा’ (का० श्रौ० १५।२।९)। अभिचारकर्मणा मार्यमाणोपीत्यर्थः। ‘वृष्ट्यायुः पुष्टिकामो वा तथैवाभिचरन्नपि’ (याज्ञ० १।२९५)। अदृष्टोपायेन परपीडाऽभिचार इति मिताक्षरा। ‘पूर्वाभिचरिता (मागधी नदी) राम सुक्षेत्रा सस्यमालिनी’ (रा० १।३२।१०)। पूर्वाभिचरिता पूर्वदिग्गामिनी। ‘वक्षोभिचारि चरुभाण्डमिव स्तनं यो देव्या विदेहदुहितुर्विददार काकः’ (हनुमन्नाटके ६।३२)। वक्षोभिचारि वक्षोभिचरतीति वक्षोपचरणशीलः। क्लीबत्वं दुःसमाधानम्। ‘उपचाराभिचाराभ्यां धर्ममावाहयस्व वै’ (भा० आदि० २२२।४३)। अभिचारो देवताकर्षणशक्तिरिति नीलकण्ठः। ‘धर्मं धर्मराजम्। ब्रह्मद्विषो ह्येष निहन्ति सर्वानाथर्वणस्तीव्र इवाभिचारः’ (महावीर० १।६२)। पूर्वतर एवार्थः। ‘ध्रुवं कर्तुः श्रद्धाविधुरमभिचाराय हि मखाः’ (महिम्नः २१)। अभिचाराय हिंसायै विनाशाय। अनुप्लवः सहायश्चानुचरोभिचरः समाः (अमरः)। अभिसर इति पाठान्तरम्। तत्साधीयः। चुद् {अभिचुद्} चुद् (चुद संचोदने)। ‘ऋषिः कश्चिदागत्य मम जन्माभ्यचोदयत्’ (भा० आदि० ७१।१९)। अभ्यचोदयत्=अपृच्छत्। नार्थोऽभिना। ‘असुरास्तत्र मां दृष्ट्वा कस्त्वमित्यभ्यचोदयन्’ (भा० आदि० ७६।३७)। उक्तोऽर्थः। जन् {अभिजन्} जन् (जनी प्रादुर्भावे)। ‘कामाक्रोधोऽभिजायते’ (गीता०)। आविर्भवति, संभवतीत्यनर्थान्तरम्। ‘शुचीनां श्रीमतां गेहे योगभ्रष्टोऽभिजायते’ (गीता० ६।४१)। अभिजायते पुनर्जायते। ‘तस्याः स्पृष्ट्वैव सलिलं नरः शैलोभिजायते’ (रा०)। सद्यो जायत इत्यर्थः। अभिः सामीप्ये। ‘कामं क्रोधं च लोभं च दम्भं दर्पं च भूमिपः। सम्यग् विजेतुं यो वेद स महीमभिजायते’ (भा० उ० १२९।३३)। महीं शासितुमर्हति। ‘एवं ज्येष्ठो प्यथोत्सिक्तो न राज्यमभिजायते’ (भा० उ० १।४९।१३)। प्रथमज इति न राज्येधिक्रियत इत्युक्तं भवति। ‘इषं स्वरभिजायन्त धूतयः’ (ऋ० १।१६८।२)। इषि स्वश्च निसर्गतोऽधिकृता भवन्तीत्यर्थः। ‘जायमानाऽभिजायते देवान्त्सब्राह्मणान्वशा’ (अथर्व० १२।४।१०)। ‘संभवत्यभिजातानामभिमानो ह्यकृत्रिमः’ (कथा० १८।५५)। अभिजाताः कुलोद्गताः=महति कुले संजाताः। ‘जात्यस्तेनाभिजातेन शूरः शौर्यवता कुशः’ (रघु० १७।४)। संकीर्णं नाभिजातेषु नाप्रबुद्धेषु संस्कृतम् (वदेत्)। उक्तोऽर्थः। ‘प्रजल्पितायामभिजातवाचि’ (कु० १।४५)। अभिजाता वल्गुर्मधुरा। ‘अभिजातं खल्वस्य वचनम्’ (विक्रम० १)। अभिजातं दक्षिण सदाक्षिण्यम्। ‘अभिजातमभिहितं देवेन’ (हर्ष०)। अभिजातमुदातं युक्तं सुन्दरम्। ‘क्षीणवृत्तेरभिजातस्येव मणेः’ (योग० सू० १।४०)। अभिजातस्य मणेः=अनुपहतप्रसादस्य स्वभावनिर्मलस्य स्फटिकस्य। ‘अभिजातं हि ते मन्ये यथा मातुस्तथैव च’ (रा० २।३५।१५)। अभिजातमभिजननं स्वभाव इति भूषणम्। ‘परचक्राभिजातस्य दुर्बलस्य बलीयसा’ (भा० शां० १३१।३)। परचक्रमभिजातं संमुखं यस्य, परचक्रेणाभिभूतस्येत्यर्थः। ‘मा शुचः सम्पदं दैवीमभिजातोसि पाण्डव’ (गीता० १६।५)। दैव्या सम्पदा सहैव जातोऽसीत्यर्थः। ‘सो भिजात्या च भक्त्या च’ (भा० द्रोण० ११०।६६)। अभिजातिराभिजात्यम्, कौलीन्यम्। ‘आढ्योऽभिजनवानस्मि’ (गीता० १६।१५)। अभिजन उच्चैः कुलम्। ‘तुल्योप्यभिजने जातो न कश्चित्पर्युपासते’ (भा० शां ३६०।७)। ‘पतिं देवं त्यक्त्वा भुवनपतिमुच्चैरभिजनम्’ (मुद्रा० ६।६)। अभिजनः कुलमन्वयोऽन्ववायः। ‘तुल्याभिजनेषु राज्ञां वृत्तिरीदृशी’ (माल० १)। ‘विवादे विद्याभिजनसम्पन्ना वृद्धा मेधाविनो धर्मेष्वविनिपातिनः’ (आप० ध० २।२९।५)। ‘श्रुतं तन्माहात्म्यं यदभिजनतो यच्च गुणतः’ (मालती० २।१३)। अभिजन आभिजात्यम्। ‘येषामभिजनं प्राप्य मतिः क्रोधसमन्विता’ (रा० ५।८७।१५)। उक्तोऽर्थः। ‘कल्याणाभिजनः साधुरदीनः सत्यवागृजुः’ (रा० २।१।२१)। कल्याणानां जन्मभूरित्यर्थः। ‘अभिजनो ह्येष वेतसावकयोः’ (मी० शा० भा० १।२।१।१०)। अभिजनः प्रभवः। ‘एष इत्यनेनैता आपः परामृश्यन्ते। विशुद्धवंशाभिजनाग्रहस्तः…राधवगन्धहस्ती’ (रा० ३।३१।४६)। अभिजनो जन्म। ‘अभिजनश्च’ (पा० ४।३।९०) इति सूत्रे भाष्ये निवासो नाम यत्र सम्प्रत्युष्यते। अभिजनो नाम यत्र पूर्वैरुषितम् इत्युक्तम्। वृत्तिश्च–अभिजनः पूर्वबान्धवः। तत्सम्बन्धाद्देशो प्यभिजन इत्युच्यत इति। पूर्वबान्धवेऽर्थे वृत्तिकारवचः प्रमाणम्। ‘सर्वो प्यभिजनः श्रीमाञ्श्रीमतः सत्यवादिनः’ (रा० २।१९।३६)। अभितो वर्तमानो जनः, परिजनः परिवार इत्यर्थः। ‘वयसा शास्त्रतो धैर्यात्कुलेनाभिजनेन च’ (भा० उ० १२।१५)। ‘सह सा सहसाऽभिजनैः स्निग्धैः कुञ्जमन्दिरम्’ (सा० द० ७।१५ इत्यत्रोदाहरणम्)। उक्तोऽर्थः। जल्प् {अभिजल्प्} जल्प् (जप जल्प व्यक्तायां वाचि)। ‘ये क्षन्तारो नाभिजल्पन्ति चान्यान्’ (भा० अनु० १०२।३१)। अपवदन्ति, निन्दन्तीत्यर्थः। ‘सोऽयमित्यभिसम्बन्धाद् रूपमेकीकृतं यदा। शब्दस्यार्थेन तं शब्दमभिजल्पं प्रचक्षते’ (वा० प० २।१२८)॥ निगदव्याख्यातम्। जि {अभिजि} जि (जि जये, जि ज्रि अभिभवे)। ‘प्रामुं जयाऽभीमे जयन्तु’ (अथर्व० ६।१२६।३)। अभिजयन्तु शत्रूनभिमुखं गच्छन्तो जयं प्रतिपद्यन्तामित्यर्थः। ‘सर्वांल्लोकान्पशुबन्धयाज्यभिजयति’ (आप० श्रौ० ७।१।१।१)। पूर्वेण समोऽर्थः। जीव् {अभिजीव्} जीव् (जीव प्राणधारणे)। ‘यस्य सीता भवेद्धार्या…। अभिजीवेत्स सर्वेषु लोकेष्वपि पुरन्दरात्’ (रा० ३।३४।१८)। अभिजीवेत्=अभ्यधिकं जीवेत्। ज्ञा {अभिज्ञा} ज्ञा (ज्ञा अवबोधने)। ‘पितृपक्षे ते पार्था मातृपक्षे च वृष्णयः। द्वौ पक्षावभिजानीहि त्वमेतौ पुरुषर्षभ’ (भा० उ० १४०।१०)॥ ‘इदं तु नाभिजानामि तव धीरस्य नित्यशः’ (भा० उ० ५४।२)। ‘यथाहमभिजानीयां ब्राह्मणं लक्षणैः’ (भा० आदि० २८।९)। ‘न पापमभिजानासि साध्वी साधुव्रते स्थिता’ (भा० वि० ३।२२)। अभिजानासि जानासि। अपार्थोऽभिः। ‘कुब्जे त्वां नाभिजानामि श्रेष्ठां श्रेष्ठाभिवादिनीम्’ (रा० २।९।३८)। नाभिजानामि न सम्यग् जानामि। ‘नहीदृशमहं भावमवशः प्राप्य केवलम्। यदेवमभिजानामि का व्यथा मे विजानतः’ (भा० शां० २२४।८)॥ उक्तोऽर्थः। ‘न पुत्रमभिजानामि त्वयि जातं शकुन्तले’ (भा० आदि० ७४।७३)। नाङ्गीकरोमि। ममेदमपत्यमिति नैव प्रतिपद्ये। ‘अहं तन्नाभिजानामि यत्कृतं न मया पूरा’ (भा० आदि० ९३।११)। उक्तोऽर्थः। ‘नूपुरे त्वभिजानामि नित्यं पादाभिवन्दनात्’ (रा० ४।६।२२)। अभिजानामि प्रत्यभिजानामि। परिचिनोमि। ‘अभिजज्ञे महाबुद्धिं (विदुरं) महाबुद्धिर्युधिष्ठिरः’ (भा० आश्रम० २६।२३)। प्रत्यभिजज्ञावित्यर्थः। ‘अभिज्ञानं नरेन्द्राणां विक्षतं प्रेक्ष्य संयुगे’ (भा० शल्य० ४।५)। अभिज्ञानम् केतुम्। ‘तस्यै भर्तुरभिज्ञानमङ्गुलीयं ददौ कपिः’ (रघु० १२।६२)। अभिज्ञानं परिचायकं चिह्नम्। ‘वत्स योगिन्यस्मि मालत्यभिजानं धारयामि’ (मालती० )। अभिज्ञानम् प्रत्यभिज्ञानलक्षणम्। ‘पूर्ववृत्तमभिज्ञानं भूयः सम्प्रत्यभाषत’ (रा० ५।६८।१)। अभिज्ञानं संस्मरणम्। ‘राजभावस्त्वभिज्ञातो भवेत्’ (शा० १)। अभिज्ञातो विदित उद्भिन्नो विवृतः। ‘अभिज्ञावचने लृट्’ (पा० ३।२।११२)। अभिज्ञा स्मरणम्। डी {अभिडी} डी (डीङ् विहायसा गतौ)। ‘आभिमुख्येन गमनमभिडीनं प्रचक्षते’ (भा० कर्ण० ४१।२७)। तड् {अभितड्} तड् (तड आघाते)। ‘उल्काभिताडितशिखः शिखी शिवः’ (व० बृ० सं० ११।६१)। अभिताडिता ग्रस्ता। ‘वाक्शरैरभिताडितः’ (रा०)। आहतः क्षत इत्यर्थः। तन् {अभितन्} तन् (तनु विस्तारे)। ‘तद्वो यामि द्रविणं सद्य ऊतयो सेना स्वर्ण ततनाम नृँरभि’ (ऋ० ५।५४।१५)। अभिततनाम=अभिततान् करवाम। ‘अभि व्रजं तत्निषे गव्यमश्व्यम्’ (ऋ० ९।१०८।६)। अभितत्निषे सन्दानितचरणं कुरु। तप् {अभितप्} तप् (तप सन्तापे)। ‘तानथर्वण ऋषीनाथर्वणांश्चार्षेयानभ्यश्राम्यदभ्यतपत् समतपत्’ (गो० ब्रा० १।१।५)। अभ्यतपत्=ऊष्मणाऽकदर्थयत् सोष्मणोऽकरोत्, घर्ममन्वभावयत्। ‘घर्म इवाभितपन् दर्भ’ (अथर्व० १९।२८।३)। अभितस्सन्तापं कुर्वन्नित्यर्थः। ‘तस्मात् किमभितप्यन्तं वाक्शरैरुपकृन्तसि’ (भा० द्रोण० १५१।२७)। अभितप्यन्तं दुःख्यन्तम् दूयमानम्। ‘अभितप्तमयोपि मार्दवं भजते कैव कथा शरीरिषु’ (रघु० ८।४३)। अभितप्तम् उत्तप्तम्। सन्तप्तम्। सम्यक् तापं प्राप्तम्। तर्ज् {अभितर्ज्} तर्ज् (तर्ज भर्त्स भर्त्सने)। ‘तां परुषै र्वाक्यैरभितर्ज्य’ (रा० ३।५५।३२)। तस् {अभितस्} तस् (तसु उपक्षये)। ‘बृहस्पते अभि ये नस्ततस्रे’ (ऋ० ४।५०।२)। अभिततस्रे=अभितेसिरे=उपक्षपयामासुः=लुलुण्ठुः=मुमुषुः। तृद् {अभितृद्} तृद् (उतृदिर् हिंसानादरयोः)। ‘अभ्यभि हि श्रवसा ततर्दिथोत्सम्’ (ऋ० ९।११०।५)। ततर्दिथ चकर्तिथ रेदिथ विववरिथ। ‘अभि गन्धर्वमतृणदबुध्नेषु रजःस्वा’ (ऋ० ८।७७।५)। अभ्यातृणत्=अहिनत्। तॄ {अभितॄ} तॄ (तॄ प्लवनतरणयोः)। ‘उभा तेरते अभि मातरा शिशुम्’ (ऋ० १।१४०।३)। अभितेरते=उपेतः। तरतिरिह गतिसामान्ये प्रयुक्तः। ‘(हयाः) कथं नाभ्यतरंस्तात पाण्डवानामनीकिनीम्’ (भा० द्रोण० ९।२०)। नाभ्यतरन् नासादयन्। नोपायन्। त्यज् {अभित्यज्} त्यज् (त्यज हानौ)। ‘जनपदान्ते ध्रुवनिधिमापदर्थमभित्यक्तैः कारयेत्’ (कौ० अ० २।५।४)। अभित्यक्तो घोषितवधदण्डः। दस् {अभिदस्} दस् (दसु उपक्षये)। ‘यो अस्माँ अभिदासति’ (ऋ० १०।९७।२३)। उपदासयतीत्यर्थः। छन्दस्युभयथेति शप आर्धधातुकत्वाण्णिलोपः। ‘यश्चैनमभिदासति’ (छां० उ० १।२।८)। पीडयतीत्यर्थः। दिव् {अभिदिव्} दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। ‘प्राणान्सत्यजतां युद्धे प्राणद्यूताभिदेवने’ (भा० शल्य० १५।८)। अभिदेवनम् अभिदेवनफलकं यत्राक्षैर्दीव्यते। दिश् {अभिदिश्} दिश् (दिश अतिसर्जने, दिशिरुच्चारणक्रिय इति भाष्यम्)। ‘यां यामभ्यदिशत् सा सैनमकामयत’ (पञ्च० ब्रा० १२।११)। अभ्यदिशद् निरदिशत् प्रत्यवामृशत्। अभ्यध्यायदिति वा। दीप् {अभिदीप्} दीप् (दीपी दीप्तौ)। ‘सोस्त्रं तदभिदीप्यन्तमापतन्तं शितैः शरैः। तस्तम्भे बाणजालेन’ (हरि० २।७३।४६)॥ अभिदीप्यन्तम्=अभिदीप्यत्, अभिमुखं ज्वलत्। अभिदीप्यन्तमापतन्तमिति पुंसि प्रयोगौ दुष्यतः। दृश् {अभिदृश्} दृश् (दृशिर् प्रेक्षणे)। ‘रजस्वलाभिदृष्टं च तं भागं रक्षसां विदुः’ (भा० अनु० २३।४)। अभिदृष्टमभिलक्षितं दृग्विषयीभूतम्। ‘द्रौपद्या नः सहासीनान् अन्योन्यं योऽभिदर्शयेत्। स नो द्वादश वर्षाणि ब्रह्मचारी वने वसेत्’ (भा० आदि० २१२।२९)॥ अभिदर्शयेदात्मानमिति शेषः। अन्योऽन्यस्य संमुखे संनिदधीतेति तात्पर्यार्थः। ‘गिरिमिमं सदा। नाशक्नुवन्नभिद्रष्टुं कुत एवाधिरोहितुम्’ (भा० वन० ११०।१४)॥ अभिद्रष्टुमुल्लोकयितुम्। उदोर्थेऽभिः। ‘स यैः स्पष्टोऽभिदृष्टो वा संविष्टोऽनुगतोपि वा’ (भा० पु० ९।११।२२)। अपार्थोऽभिः। दृष्ट इत्येवार्थः। ‘यत्तातो मामभिद्रष्टुं करोति प्रवणं मनः’ (मार्क० पु० २३।८९)। इहापि नार्थोऽभिना। अभिद्रष्टुं मनः प्रवणं कुरुते=दर्शनोन्मुखं करोति दर्शनोत्को भवति दिदृक्षत इति यावत्। अभियोगस्तु विज्ञेयः शङ्कातत्त्वाभियोगतः। ‘शङ्काऽसतां तु संसर्गात् तत्त्वं होढाभिदर्शनात्’ (याज्ञ० २।५ इत्यत्र मिताक्षरायामुद्धृतं नारदवचनम्)। द्युत् {अभिद्युत्} द्युत् (द्युत दीप्तौ)। ‘अभिद्योतिष्यते रामो भवन्तमचिरादिह’ (भट्टि० ८।८९)। अभिद्योतिष्यते त्वदन्तिके विराजिष्यते। अभिः सामीप्यमाह। द्रा {अभिद्रा} द्रा (द्रा कुत्सायां गतौ)। ‘न तं तिग्मं चन त्यजो न द्रासदभि तं गुरु’ (ऋ० ८।४७।७)। अभिद्रासत् आसादयति। द्रातेः पञ्चमे लकारे तिपि रूपम्। द्रु {अभिद्रु} द्रु (द्रु गतौ)। ‘सिन्धो यद्वाजाँ अभ्यद्रवस्त्वम्’ (ऋ० १०।७५।२)। अभ्यद्रवः=अभ्यधावः। ‘अभ्यद्रवन्मत्स्यराजं रथव्रातेन सर्वशः’ (भा० वि० ३३।४)। उक्तोऽर्थः। ‘पयस्यभिद्रवति भुवं युगावधौ सरित्पतिर्नहि समुपैति रिक्तताम्’ (शिशु० १७।४०)। भुवं पयसि जलेऽभिप्लवमाने सतीत्याह। ‘अभिद्रवत्ययस्कान्तमयो निश्चेतनं यथा’ (भा० शां० २११।३)। अभिद्रवति अभिमुखं सरति। ‘मकरन्देन प्रतिहतो जामाता बलात्कारेणाभिद्रवन्’ (मालती० ७)। अभिद्रवन् उपद्रवन् आस्कन्दन्। ‘गजा इवान्योन्यमभिद्रवन्तः’ (मृच्छ०)। उक्तोऽर्थः। ‘अभिद्रुतमिवारण्ये सिंहेन गजयूथपम्’ (रा० २।८।३६)। अभिद्रुतम् आक्रान्तमास्कन्नम्। ‘जन्ममृत्युजराव्याधि-वेदनाभिरभिद्रुतम्। अपारमिव चास्वस्थं संसारं त्यजतः सुखम्’ (भा० शां० ९।३३)॥ अभिद्रुतमाक्रान्तं परीतमुपहतम्। ‘अपरेद्युरुद्यति द्युमणावुद्दामद्युतावभिद्रुततारके’ (हर्ष० उ० १)। अभिद्रुतास्तारका न्यक्कृतास्ताराः। ‘अभिद्रवणमाप्लावमवस्थानं सविग्रहम्’ (रा० ६।४०।२५)। अभिद्रवणं युद्धमार्गविशेषः। भारते शल्यपर्वणि ५७।१९ इत्यत्रापि गदायुद्धाङ्गत्वेनोपन्यस्तम्। वेगेनाभ्यागमनमर्थः। द्रुह् {अभिद्रुह्} द्रुह् (द्रुह जिघांसायाम्)। ‘अभिद्रुग्धा परे चेन्नो भेतव्यं परन्तप’ (भा० उ० ५५।१८)। अभिद्रुग्धा जिघांसिता द्रोहविषयं नीताः। ‘मया पूनरेभ्य एवाभिद्रुग्धमज्ञेन’ (उत्तर० ६)। उक्तोऽर्थः। चतुर्थी तु दुरुक्ता। द्वितीया तु युक्ता। ‘नित्यमस्मच्छरीरमभिद्रोग्धुं यतते’ (मुदा० १)। पूर्वेण समोर्थः। धा {अभिधा} धा (डुधाञ् धारणपोषणयोः)। ‘चकितमभिधत्ते श्रुतिरपि’ (महिम्नः २)। वर्णयति निर्दिशति निरूपयति। ‘अभिधास्ये च ते राजन्नक्षय्यं द्रव्यमुत्तमम्’ (भा० आश्व० ७।२४)। अभिधास्ये वक्ष्ये कथयिष्ये। ‘कोऽभिधास्यति…स्वयमात्मनः स्तवे कथाम्’ (रा० ३।३५।२२)। ‘प्रभवन्तं पदस्थं च परुषं कोऽभिधास्यति’ (रा० ६।१२।७)। उक्तचर एवार्थः। साक्षात्संकेतितं योर्थमभिधत्ते स वाचकः। ‘तन्नाम येनाभिदधाति सत्त्वं तदाख्यातं येन भावम्’ (ऋक् प्रा० १२।५)। निगदव्याख्यातम्। ‘केनोत्क्रमते कथं बाह्यमभिधत्ते कथमध्यात्मम्’ (प्रश्नोप० ३।१)। अभिधत्ते धारयति यच्छति। ‘रशनाभिर्दशभिरभ्यधीताम्’ (ऋ० १०।४।६)। अबध्नीताम् (तस्करौ)। अभिपूर्वो दधातिश्छन्दसि बहुलं बन्धने वर्तते। ‘इमाश्च काश्चन दिशः–प्रतूर्त्तं वाजिन्नाद्रवेत्यश्वमभिदधाति’ (तै० सं० ५।१।२।१)। ‘रज्ज्वा वै वत्सं च मातरं चाभिदधाति’ (जै० ब्रा० १।१९)। ‘यस्त्वा मृत्युरभ्यधत्त जायमानं सुपाशया’ (अथर्व० ३।११।८)। ‘शतेन पाशैरभिधेहि वरुणैनम्’ (अथर्व० ४।१६।७)। ‘भ्रातृव्यगवीं वाऽभिदध्याद् गोष्ठे वा न्यसेत्’ (सत्या० श्रौ० २२।२।२६)। ‘अभि तं निर्ऋतिर्धत्तामश्वमिवाश्वाभिधान्या’ (अथर्व० ४।३६।१०)। ‘मुञ्च गां वरुण पाशात् द्विषन्तं मेऽभिधेहि’ (गो० गृ० ४।१०।१८)। मन्त्र ब्रा० २।८।१३ इत्यत्राप्पेवम्। ‘जीवान्नो अभि धेतनादित्यासः पुरा हथात्’ (ऋ० ८।६७।५)। रिरक्षिषया परीत नः, परितो नोऽवस्थिता भवतेत्याह। ‘विजित्य युधि कौन्तेयो मगधानभ्यधाद् बली’ (भा० सभा० ३०।१६)। सेनयाऽरुधदित्यर्थः। ‘पतिर्यद् वध्वो वाससा स्वमङ्गमभिधित्सते’ (ऋ० १०।८५।३०)। अभिधित्सते परिधातुमावरीतुमिच्छतीत्युक्तं भवति। ‘ददर्श गां (भुवम्) तत्र सुषुप्सुरग्रे यां जीवधानीं स्वयमभ्यधत्त’ (भा० पु० ३।१३।१०)। अभ्यधत्त प्रतिसमहरत्, अन्तरधापयत्। ‘मा कस्मै धातमभ्यमित्रिणो नः’ (ऋ० १।१२०।८)। अभिधातम् परादातम्। ‘बृहस्पते यो नो अभि ह्वरो दधे’ (ऋ० २।२३।६)। ह्वरो जिह्मता। तदस्मदमिमुखी करोति, तल्लक्ष्यं नः करोतीत्यर्थः। ‘अभि वो देवीं धियं दधिष्व प्र वो देवत्रा वाचं कृणुध्वम्’ (ऋ० ७।३४।९)। उक्तोऽर्थः। ‘योऽभिधास्यति’ (भा० पु० ९।१८।३७)। अभितो धारयिष्यतीत्यर्थः। तेनाभिहितम्। मयाऽभिहितम्। तेनोक्तम्। मयोक्तमित्यर्थः। ‘यत्र वह्निरभिहितो दुद्रवद् द्रोण्यः पशुः’ (ऋ० ५।५०।४)। अभिहितो धुरि युक्तः। ‘पुनरभिहितो रथः पुनरुत्स्यूतं’ (आप० श्रौ० ५।२९।३)। अभिहितो युक्तस्तुरङ्गैः। ‘सर्वाः प्रजा रश्मिभिः प्राणेष्वभिहिताः’ (श० ब्रा० २।३।३।७)। अभिहिता बद्धाः। ‘यदि स्थ तमसावृता जालेनाभिहिता इव’ (अथर्व० १०।१।३०)। उक्तोऽर्थः। ‘ते मौञ्जीभिरभिधानीभिरभिहिता भवन्ति’ (श० ब्रा० ६।३।१।२६)। पूर्वोदित एवार्थः। ‘अथो यो अर्वतः शिरोऽभिधाय निनीषति’ (अथर्व० १९।५०।५)। अभिधाय बद्ध्वा। ‘तेनाभिधाय दस्यूनां शक्रः सेनामपावपत्’ (अथर्व० ८।८।५)। अभिधाय परिवेष्ट्य। ‘वागेव मे नाभिधेयविषयमवतरति त्रपया’ (काद०)। अभिधेयं वक्तव्यम् प्रतिपाद्यम्। ‘पूर्वमेवाक्षरं (अक्षरं श्रेयः) चान्यदभिधेयं ततः परम्’ (भा० अनु० ६९।९)। अभिधेयं वाच्यं निन्द्यम्। ‘भवताप्यकृपणशौण्डीर्यमभिधातव्यम्’ (मृच्छ०)। अभिधातव्यं वक्तव्यम्। ‘एतावतामर्थानामिदमभिधानम्’ (नि० १।२०)। अभिधानं नाम, वाचकम्। ‘अभिधानं मम माल्यवानितीदम्’ (कथा० ७।११२)। अभिधानं नामधेयं समाख्या। ‘षट्पादतन्त्री मधुराभिधानम्’ (रा० ४।२८।३६)। अभिधानं गानम्। ‘अभिधानप्रगल्भस्य तव प्रत्ययघातिनी’ (रा० ३।३०।३)। अभिधानप्रगल्भस्य वाचि प्रौढस्य, प्रवचनपटोः। ‘समुत्पन्नाभिधानोस्मि वाङ्माधुर्येण तेऽनघ’ (भा० शां० ३५४।१)। समुत्पन्नाभिधानो जातबन्धनः। ‘अश्वाभिधानीमादत्ते’ (तै० सं० ५।१।२।१)। अभिधानी बन्धनरज्जुः। ‘ते मौञ्जीभिरभिधानीभिरभिहिता भवन्ति’ (श० ब्रा० ६।३।१।२६)। उक्तोऽर्थः। ‘अभिधानी निदाने चत्वारि विशाखदामानि’ (सत्या० श्रौ० २४।२।६)। अभिधानी गोबन्धनार्था रज्जुः। निदाने पादबन्धनार्थे रज्जू। वत्सबन्धनार्थानि द्विशिरस्कानि दामानि। अभिधा व्यञ्जना लक्षणा इति तिस्रो वृत्तयः। अयं शब्द इममर्थमभिदधात्विति संकेतोऽभिधा। ‘अभिधा असि भूवनमसि यन्ताऽसि’ (तै० सं० ७।१।११।१)। अभिधा इति विच्प्रत्ययान्तम्। हेऽश्व त्वं बन्धनीयोसीत्याह। ‘मालेति चेद् ब्रूयुः स्रगित्यभिधापयीत’ (आश्व० गृ० ३।८।१३)। अभिधापयीत अभिधापयेत् उच्चारयेत्। धाव् {अभिधाव्} धाव् (धावु गतिशुद्ध्योः)। ‘एष वृषा कनिक्रदद् दशभिर्जामिभिर्यतः। अभि द्रोणानि धावति’ (ऋ० ९।२८।४)। अभिधावति=अभित्वरते। ‘कान्तेव कृतसङ्केता (नदी) समुद्रमभिधावति’ (रा० ४।४१।२४)। ‘प्रदीप्य यः प्रदीप्ताग्निं प्राक् चिरं नाभिधावति। भस्मापि न स विन्देत शिष्टं क्वचन भारत’ (भा० सभा० ६४।१०)॥ अभिधावति=अभित इतस्ततो धावति। ‘मरीचितोयप्रायांस्तान् एवाभिधावति’ (भा० पु० ५।१४।१०)। अनुध्यायंस्तान् प्रति सरभसं प्रवर्तते। ‘ग्रामघाते हिताभङ्गे पथिमोषाभिदर्शने। शक्तितो नाभिधावन्तो निर्वारया सपरिच्छदाः’ (मनु० ९।२७४)॥ अभिधावन्तो रक्षार्थमभित्वरमाणाः। हिताभङ्गे जलसेतुभङ्गे इति कुल्लूकः। क्षेत्रोत्पन्नसस्यनाशने वृतिभङ्गे चेति तु मेधातिथिः। धृ {अभिधृ} धृ (धृञ् धारणे)। ‘युध्यमानं महेष्वासं…सर्वे ते नाभ्यधारयन्’ (भा० भीष्म० १०९।९)। नाभ्यधारयन् नासहन्त। धृष् {अभिधृष्} धृष् (ञिधृषा प्रागल्भ्ये धृष प्रसहने)। ‘न बहवः समशकन्नार्भका अभि दाधृषुः’ (अथर्व० १।२७।३)। नाभिदाधृषुः=न प्रसेहिरे=नाधिचक्रिरे नाभिबभूवुः। अर्भकाः=अल्पाः। ‘तान्नाभ्यधृष्णुवन्’ (काठक० २५।६)। जिधृषोपि धर्षणेऽर्थे प्रयोगः। ‘ततो देवाः क्रियावन्तो दानवानभ्यधर्षयन्’ (भा० आश्व० ३।७)। उक्तोऽर्थः। ध्मा {अभिध्मा} ध्मा (ध्मा शब्दाग्निसंयोगयोः)। ‘अभि दस्युं वकुरेणा धमन्तोरु ज्योतिश्चक्रथुरार्याय’ (ऋ० १।११७।२१)। अभिधमन्त उपधमन्तो वातेनाग्निं संयोजयन्तः। ध्यै {अभिध्यै} ध्यै (ध्यै चिन्तायाम्)। ‘तं (सोमं) देवाश्च ऋषयश्चाभ्यध्यायन् कथमयमस्मान् सोमो राजागच्छेदिति’ (ऐ० ब्रा० १।२७)। अभ्यध्यायन् निरन्तरमचिन्तयन्। ‘तासां रोहिणीमभ्यध्यायत्’ (तै० बा० ३।१।४।२)। ‘या वै श्रीरभ्यध्यासिषमिमास्ताः’ (श० ब्रा० ६।२।१।७)। उदितचर एवार्थः। ‘यं यं देवमभिध्यायेद् भक्तियुक्तेन चेतसा’ (वराह पु० १६९।४०)। पूर्वेण समोऽर्थः। ‘प्रजापतिर्वै स्वां दुहितरमभ्यध्यायत् दिवमित्यन्य आहुरुषसमित्यन्ये’ (ऐ० ब्रा० ३।३३)। भार्यात्वेन ध्यानमकरोदिति सायणः। ‘प्रजापतिर्वै स्वां दुहितरमभिदध्यौ। दिवं वोषसं वा। तां सम्बभूव’ (श० ब्रा० १।७।४।१)। अभिदध्यौ चकमे कामयाञ्चक्र इत्यर्थः। ‘अग्निर्ह ता अपोऽभिदध्यौ मिथुन्याभिः स्यामिति’ (श० ब्रा० २।१।१।५)। ‘इमाश्च कामेऽर्थेऽभिध्यायतेर्दिशः काश्चन दृश्याः– सोमो वै राजा दिशोऽभ्यध्यायत् स दिशोऽनुप्राविशत्’ (तै० सं० ६।४।४।१८)। ‘यज्ञो दक्षिणामभ्यध्यायद्’ (तै० सं० ६।१।३।२२)। ‘स पुनरिमं लोकमभ्यध्यायत्’ (तै० सं० १।५।९।४)। ‘आपो वरुणस्य पत्नय आसन् ता अग्निरभ्यध्यायत्’ (तै० ब्रा० १।१।३।८)। ‘ता (अपः) अग्निरभ्यध्यायत्’ (तै० ब्रा० १।१।३।८) इति। ‘आद्वारमनुवव्राज मङ्गलान्यभिदध्युषी’ (रा० २।१६।२१)। अभिध्यायन्तीत्यर्थः। इह परार्थस्य सतृष्णं चिन्तनं नार्थः। चिन्तनमात्रं त्वर्थः। ‘स यद्येनं मनसाऽभिध्यातः। यज्ञो नोपनमेत्’ (श० ब्रा० १२।६।१।३)। अभिध्यातः संकल्पितः, चिन्तितः। ‘सोऽभिध्याय शरीरात् स्वात् सिसृक्षुर्विविधाः प्रजाः’ (मनु० १।८)। अभिध्याय विचिन्त्य। ‘तथा तदनभिध्येयं वाक्यं यादवनन्दन’ (भा० शां० ४६।२७)। अनभिध्येयम् अविचारणीयम्। ‘अभिध्योपदेशाच्च’ (ब्रह्म सू० १।४।२४)। अभिध्या=इच्छा। ‘न चाचिकीर्षीत्परवस्त्वभिध्याम्’ (बुद्ध० २।४४)। ममेदमस्त्विति सङ्कल्पोऽभिध्या। ‘अभिध्या वै प्रथमं हन्ति लोकान्’ (भा० उ० ४२।११)। अभिध्या विषयस्मरणम्। ‘कामाभिध्या स्वशरीरं दुनोति’ (भा० उ० २६।५)। कामाभिध्या विषयध्यानम्। अभिध्या तु परस्य विषये स्पृहेत्यमरः। ‘अनभिध्या परस्वेषु सर्वसत्त्वेषु सौहृदम्’ (भा० अनु० १३।५)। अनभिध्याऽलोभ। ‘अभिध्याऽप्रख्यता चैव सर्वं लोभात्प्रवर्तते’ (भा० शां० १५८।५) अभिध्या चिन्ता दौर्मनस्यम्। ‘ईश्वरस्तमनुगृह्णात्यभिध्यानमात्रेण’ (योगसूत्रे १।२३ भाष्ये)। ‘परद्रव्येष्वभिध्यानम्’ (मनु० १२।५)। परधनमन्यायेन गृह्णामीत्येवं चिन्तनम्। ‘यो निर्वदेत संमोहाद् ब्राह्मणं वेदपारगम्। सोऽभिध्यानाद् ब्राह्मणस्य पराभूयादसं शयम्’ (भा० शां० ३२७।५०-५१)॥ अभिध्यानात् शापाद्, अनुव्याहारात्। ध्वंस् {अभिध्वंस्} ध्वंस् (ध्वंसु अवस्रंसने, गतौ च)। ‘पुत्राधिभिरभिध्वस्ताम्’ (भा० उ० ९०।९०)। मनः पीडारजोवकीर्णाम् इत्याह। अभिप्लुतामिति पाठान्तरम्। ‘निशोऽभि वातमभिध्वंसयन् परीयात्’ (काठक० ११।६)। ‘यदभिध्वंसयेत्पात्राणि’ (काठक० २७।८)। उक्तोऽर्थः। नद् {अभिनद्} नद् (नद शब्दे)। ‘अन्येऽन्तरिक्षेऽभ्यनदन् घर्मान्त इव तोयदाः’ (भा० सभा० १२७।१४८)। अभ्यनदन् आक्रोशन्, उच्चैराक्रन्दन्। ‘ननाद च महानादं त्रैलोक्यमभिनादयन्’ (हरि० २।१२६।१५)। प्रतिशब्दितं कुर्वन्। ‘किन्नरोद्गीतमधुराः प्रतिश्रुत्याभिनादिताः’ (वाचः) (हरि० २।२८।४१)। अभिनादिता नादेन पूर्णाः। नन्द् {अभिनन्द्} नन्द् (टुनदि समृद्धौ)। ‘दैवहता बहुबुद्धयो विनश्यन्ति स्वल्पधियोपि विधिरक्षिता अभिनन्दन्ति’ (पञ्चत० )। अभिनन्दन्ति स्मृध्यन्ति। ‘रिपुं निहत्याभिननन्द वै तदा। ह्यलम्बुषं पक्वमलम्बुषं यथा’ (भा० द्रोण० १०९।३६)॥ अभिननन्द जहर्ष। ‘अभिनन्दन्ति भूतानि विनाशे पापकर्मणः’ (रा० ५।२१।१३)। नन्दन्ति प्रसीदन्तीत्यर्थः। ‘नाभिनन्दन्ति केलिकलाः’ (मालती० ३)। केलिकलासु न रमन्त इत्यर्थः। ‘आत्मविडम्बनामभिनन्दन्ति’ (काद०)। विडम्बनया तुष्यन्ति, तां रोचयन्ते। ‘अतस्ते वचो नाभिनन्दामि’ (शा० २)। न रोचये, नेदमभिमतं ममेत्यर्थः। ‘नाभिनन्देत मरणं नाभिनन्देत जीवितम्’ (मनु० ६।४५)। अभिनन्देत=अभिनन्देत् इच्छेत्। नोभयेन प्रतिहृष्येत्, उभयत्रोदासितः स्यादित्यर्थः। ‘अचिन्त्यं शीलगुप्तानां चरित्रं कुलयोषिताम्। इति चाभिननन्दुस्तामुपकोशां सभासदः’ (कथा० ४।८३)॥ अभिननन्दुः प्रशशंसुः शश्लाघिरे। साध्वित्यवदन्। ‘ततोऽभ्यगच्छत् सहसा मन्दपालोपि भारत। अथ ते सर्व एवैनं नाभ्यनन्दंस्तदा सुताः’ (भा० आदि० २३३।२०)॥ नाभ्यनन्दन् नान्वमोदन्त, न मुदा प्रत्यगृह्णन्। ‘हीनाङ्गं पृथिवीपालं नाभिनन्दन्ति देवताः’ (भा० उ० १४९।२५)। तत्र तल्लक्षणे राज्ञि न प्रसीदन्तीत्याह। ‘वर्षोपवर्षौ तद् बुद्ध्वा साध्वीं तामभ्यनन्दताम्’ (कथा० ४।८६)। दानमानाभ्यां पर्यतोषयताम् इत्यर्थः। ‘अभिनन्दस्व गच्छेयम्’ (रा० ४।१०।३३)। अभिनन्दस्व अभिनन्द अनुमन्यस्व। गमनं मेऽनुजानीहीत्याह। ‘सम्यक् प्रणिहितं चार्थं पृष्टः सन्नाभिनन्दति’ (मनु० ८।५४)। नाभिनन्दति न प्रतिपद्यते नाभ्युपैति। न समाधत्त इति तु कुल्लूकः। ‘यन्मे बभस्ति नाभिनन्दति’ (अथर्व० ९।२।२)। नाभिनन्दति न रोचते, नाह्लादयति। ‘गान्धर्वेण विवाहेन बह्व्यो राजर्षिकन्यकाः। श्रूयन्ते परिणीतास्ताः पितृभिश्चाभिनन्दिताः’ (शा० ३।२१)॥ अभिनन्दिता अनुमोदितकर्माणः। ‘द्वावप्यभूतामभिनन्द्यसत्त्वौ’ (रघु० ५।३१)। अभिनन्द्यं स्तुत्यं प्रशस्यम्, वन्द्यम्। ‘आशीर्भिश्चाभिन्द्यैतां जग्मुर्नगरमेव हि’ (भा० आदि० १४५।१८)। अभिनन्द्याभिवर्ध्य। ‘अभिनन्दा विष्फुलिङ्गाः’ (श० ब्रा० १४।९।१।१६)। अभिनन्दाः प्रमदानुभूतयः। ‘दाहप्रपाकौ शिशिराभिनन्दा धूमायनं पित्ताभिपन्ने नयने भवन्ति’ (सुश्रुत० २।२१३)। अभिनन्दोऽभिलाषः, कामः। नम् {अभिनम्} नम् (णम् प्रह्वत्वे शब्दे च)। ‘देवान्वै यज्ञो नाभ्यनमत्’ (शाङ्खा० ब्रा० १०।१)। देवान् प्रति प्रवणो नाभूदित्यर्थः। अभिनत इवोदरेण (क्षुधितः)। अभिनतो भुग्नः। नश् {अभिनश्} नश् (णश अदर्शने)। ‘छन्दसि तु व्याप्तौ वर्तते। मा नो दीर्घा अभिनशन् तमिस्राः’ (ऋ० २।२७।१४)। निगदव्याख्यातम्। नह् {अभिनह्} नह् (णह बन्धने)। ‘यथा सोम्य पुरुषं गन्धारेभ्योऽभिनद्धाक्षमानीय’ (छां० उ० ६।१४।१)। अभिनद्धाक्षः पटसंवृताक्षः। ‘तस्य यथाभिनहनं प्रमुच्य प्रब्रूयात्’ (छां० उ० ६।१४।१)। अभिनहनं बन्धनम्। नी {अभिनी} नी (णीञ् प्रापणे)। ‘अभि सूयवसं नय’ (ऋ० १।४२।८)। अभिनय=इतो नय। ‘स नः स्वर्गमभि नेष लोकम्’ (अथर्व० १२।३।१६)। अभिनेष=नय। पञ्चमो लकारः। ‘सरस्वत्यभि नो नेषि वस्यो’ (ऋ० ६।६१।१४)। अभिनेषि समीपं नय। ‘ऽभि मा वपुर्दृशये निनीयात्’ (ऋ० ७।८८।२)। अभिनिनीयात्=प्रापयेत्। ‘सूदारालिकव्यञ्जनो वा रसप्रयोगार्थं राजवचनमर्थं चास्य लोभनीयमभिनयेत्’ (कौ० अ० १२।२।२३)। अभिनयेत् संमुखं नयेत्। ‘केनोपायेन वै शक्यम्’ (रा० २। )। इत्यादिना राज्ञश्चिन्तामभिनयति (इति तत्र रामष्टीकाकारः)। स्वरूपमुपन्यरयतीत्यर्थः। क्रोधमभिनयति। क्रोधमाभिमुख्यं नयति नाटयतीत्यर्थः। ‘दृष्ट्वा शरं ज्यामभिनीयमानम्’ (भा० वन० १९।२०)। अभिनीयमानम् आरोप्यमाणम्। ‘मित्रार्थमभिनीतस्त्वम्’ (रा० ४।२८।१३)। अभिनीतः प्रवणोऽनुकूलः। ‘आशंसा प्रधारितोऽर्थोऽभिनीतश्चानभिनीतश्च’ (पा० ३।३।१३२ सूत्रे भाष्ये)। अभिनीतः कारणयोग्यवशाच्छक्यप्राप्तिः। ‘एतावदभिनीतार्थमुक्त्वा स जननीं वचः’ (रा० २।३९।३६)। अभिनीतार्थं निर्णीतार्थम्। ‘वाक्यं हितमुवाचेदमभिनीतार्थमर्थवत्’ (भा० शां० १३८।७२)। अभिनीतार्थं युक्तार्थम्। युक्तेऽतिसंस्कृते मर्षिण्यभिनीत इत्यमरः। ‘तटाभिनीतेनाम्भसा’ (कि० ८।३२)। तटाभिमुखं नीतं तटाभिनीतम्। ‘अभिनीताश्च शिक्षाभिः’ (गजाः) (भा० भीष्म० ४६।९)। अभिनीता अभिविनीताः शिक्षिताः। ‘अभिनीतानि शस्त्राणि’ (भा० शां० १००।१०)। संस्कृतानीत्यर्थः। ‘गीतानि रम्याणि जगुः प्रहृष्टाः कान्ताभिनीतानि मनोहराणि’ (हरि० ८४४८)। अभिनीतान्यङ्गचेष्टाविशेषैर्युतानि। ‘अक्षिभ्रुवौष्ठहस्तैरभिनीतं’ (पठेत्) (सुश्रुत० १।१३।६)। उक्तोऽर्थः। ‘राजापथ्यकारिणोऽमात्यराक्षसस्य गृहजनं स्वगृहमभिनीय रक्षसि’ (मुद्रा० १।५)। अभिनीय प्रापय्य। ‘श्रावितोस्मि श्रियं शत्रोरभिनीय च दर्शितः’ (मुद्रा० ६।१५)। अभिनीय=इहानीय। ‘तान् ब्राह्मणान्स्वभवनमभिनीय’ (अवदा० जा० १३)। उक्तोऽर्थः। ‘ते ह्यपरिगृहीतमभिनीय विक्रीणीरन्’ (कौ० अ० ५।२।२५)। अभिनीय दर्शयित्वा। ‘ते भिनीयैवाहः पशुमालभन्त। तेनाभिनीयैव रात्रेः प्राचरन्’ (तै० ब्रा० १।५।६।९)। अभिनीय=परिणमय्य=नीत्वा=गमयित्वा (इति सं० शार्० को०)। प्राप्येति तु सायणः। ‘अभिनीय निशां प्रातः प्रतिष्ठामहे’ (बृ० श्लो० सं० ८।३०)। अभिनीय नीत्वेत्यर्थः। नार्थोऽभिना। ‘श्रुतिमभिनीय’ (शा० ३ इत्यत्र कविवाक्यम्)। श्रवणं प्रयोगेण दर्शयित्वा, किञ्चिच्छ्रूयत इति रूपयित्वा। ‘शिक्षा नरः समिथेषु प्रहावान् वस्वो राशिमभिनेतासि भूरिम्’ (ऋ० ४।२०।८)। अभिनेतासि=आहर्तासि। ताच्छील्ये तृन्नन्तमेतत्। ‘तद्यत्तत्र यजुः पुरस्तादेत्यभिनेतैव तदेति’ (श० ब्रा० १०।१।१।४)। ‘आभिमुख्यं नयन्नर्थान् विज्ञेयोऽभिनयो बुधैः’ (अग्निपु० ३४१ तमे अध्याये)। आभिमुख्यं नयन्=स्वरूपमुपन्यस्यन्। ‘ललिताभिनयं तमद्य भर्ता मरुतां द्रष्टुमनाः सलोकपालः’ (विक्रम० २।१८)। भावव्यञ्जकोङ्गचेष्टाविशेषोऽभिनयः। ‘स्वर्गस्य लोकस्याभिनीत्यै’ (तै० सं० ६।६।१।१)। ‘श्रुतिस्थिरा अप्यभिनिन्युरश्रुतिम्’ (नारा० ६१।३)। नाकर्णयाम इत्यङ्गचेष्टितेन दर्शयामासुः। नु {अभिनु} नु (णु स्तवने)। ‘अभी नवन्तेऽद्रुहः प्रियमिन्द्रस्य काम्यम्’ (ऋ० ९।१।१००)। ‘अभि त्वा शूर नोनुमः’ (ऋ० ७।३२।२२)। भृशं पुनः पुनर्वा स्तुम इत्यर्थः। नुद् {अभिनुद्} नुद् (णुद प्रेरणे)। ‘दण्डकाष्ठाभिनुन्नाङ्गी चचाल भृशमाकुला’ (भा० आश्व० ५८।२९)। अभिनुन्नम्=अभितः क्षिप्तम्। ‘ततोऽभ्यनोदयत्कृष्णो युज्यतामिति दारुकम्’ (भा० आश्व० ५२।१)। अभ्यनोदयत् प्रैरयत् प्राचोदयत्। ‘तां यदर्वाचीमभिनुदन् गायत्यात्मन्नेव तद् वाचं प्रतिष्ठापयति’ (जै० ब्रा० १।१०२)। नू {अभिनू} नू (णू स्तवने)। ‘अभि वाणी र्ऋषीणां सप्त नूषत’ (ऋ० ९।१०३।३)। अभिनूषत स्तुवीत। ‘स्वर्विदो अभ्यनूषत व्राः’ (अथर्व० २।१।१)। आभिमुख्येन स्तुवन्तीत्यर्थः। ‘तमापो अभ्यनूषत वत्सं संशिश्वरीरिव’ (ऋ० ८।५८।११)। ‘अभि कण्वा अनूषतापो न प्रवता यतीः’ (ऋ० ८।६।३४)। पच् {अभिपच्} पच् (डुपचष् पाके)। ‘क्षीरं स्थालीगतमभिपच्यमानम्’ (सुश्रुत० १।१४९।११)। अभिपच्यमानं श्रप्यमाणम्। श्रीयमाणम्। श्रीञः कर्मणि शानचि रूपम्। पत् {अभिपत्} पत् (पत्लृ गतौ)। ‘तं रामोऽभ्यपतत् क्षिप्रं लक्ष्मणश्च महारथः’ (रा० २।३४।१८)। अभ्यागतवान् इत्यर्थः। ‘अभिपेतुस्ततः सर्वे तस्यामात्याः शुचिव्रतम्’ (रा० २।७७।१०)। अभिपेतुरभिमुखं ययुः। ‘यं सत्यसन्धं सहसाऽभिपेतुर्दिदृक्षया चारणसिद्धसङ्घाः’ (भा० वन० २४।२२)। अभिपेतुरभिजग्मुः। ‘यदि वृक्षादभ्यपप्तत्फलं तत्’ (अथर्व० ६।१२४।२)। अभ्यपप्तत्=न्यपतत्=अवापतत्। ‘एकेनैव शतस्यैष पातेनाभिपतिष्यति। हंसस्य पतितं काकः…’ (भा० कर्ण० ४१।३६)॥ अतिपतिष्यतीत्यर्थः। अतेरर्थेऽभिः। ‘पुत्राणां नेत्रेभ्यो दुःखादभ्यपतज्जलम्’ (भा० द्रोण० १४६।१३२)। अभ्यपतत्=अवास्यन्दत। ‘वैनतेयो यथा पक्षी गरुत्मान् पततां वरः। तथैवाभिपतिष्यामि भयं वो नेह विद्यते’ (भा० वन० १२।९०)॥ अभिपतिष्यामि उपद्रोष्यामि आस्कन्त्स्यामि। ‘वधायाभिपपातैनान्’ (भा० आदि० १५३।२०)। ‘पत्तिं पदातिं रथिनं रथेशस्तुरङ्गसादी तुरगाधिरूढम्। यन्ता गजस्याभ्यपतद् गजस्थम्…’ (रघु० ७।३७)॥ उक्तोऽर्थः। ‘(क्षिप्ता) शक्तिरभ्यपतद् वेगाल्लक्ष्मणे’ (रा० ६|८०|३४)। अभ्यपतत् अपतत्। नार्थोऽभिना। ‘एकेनाभिपतत्यह्ना योजनानि चतुर्दश’ (भा० ५।३०५१)। अभिपतति=अतिक्रामति। ‘हन्तुमभिपतति पाण्डुसुतम्’ (कि० १२।३६)। अभिपतति=अभित्वरते। तदेवासनमन्विच्छेद्यत्र नाभिपतेत् परः’ (भा० वि० ४।१३)। अभिपतेत् ममेदमिति कृत्वा तदभिमुख आगच्छेत्। अभिषजेत् परम् इति पाठान्तरम्। अभिषजेत् परिभवेत्। ‘सारथिं चाभ्यपातयत्’ (भा० भीष्म० ४५।१५)। न्यपातयदित्यर्थः। ‘मुक्तशापश्च राजर्षिः कालेन महता ततः। ऋतुकालेऽभिपतितो मदयन्त्या निवारितः’ (भा० आदि० १८२।२४)॥ अभिपतितः संभवायोपेतः। ‘अभिपतितुमना लघूत्वभीतेः’ (शिशु० ७।५१)। अभिपतितुमना अपसर्तुकामा। ‘वियदभिपातलाघवेन’ (कि० ७।२१)। अभिपातो विहरणम्। ‘नूनं प्रियाया मम नाभिपातः’ (रा० ३।६३।८)। अभिपातो नाशः। ‘भवन्ति हि नरव्याघ्र पुरुषा धर्मचेतसः। दीनाभिपातिनः…’ (भा० वन० ६।२३)॥ दीनपक्षपातिनः। अभिरानुकूल्ये। पद् {अभिपद्} पद् (पद गतौ)। ‘यथर्तु लिङ्गान्यृतव: स्वयमेवर्तुपर्यये। स्वानि स्वान्यभिपद्यन्ते तथा कर्माणि देहिनः’ (मनु० १।३०)॥ अभिपद्यन्ते प्राप्नुवन्ति। ‘तस्याञ्जल्युदके काचिच्छफर्येकाऽभ्यपद्यत’ (भा० पु० ८।२४।१२)। अञ्जलिजलमविन्ददित्यर्थः। ‘ये वित्तमभिपद्यन्ते सम्यक्त्वं तेषु दुर्लभम्’ (भा० शां० २६।२०)। प्राप्नुवन्तीत्यर्थः। ‘ऋत्विजो नाभ्यपद्यन्त’ (भा० आदि० २२३।२४)। न संन्यधीयन्त, नोपास्थिषत। ‘समयं कृत्वा दुर्मतिर्नाभिपद्यते’ (रा० ४३०।८)। नाभिपद्यते नाभ्युपपद्यते, आपद्गतं मां नानुगृह्णातीत्याह। ‘त्वमस्यामवस्थायां मातरं नाभिपद्यसे’ (रा० ३।५४।६)। उक्तोऽर्थः। ‘शक्तोपि धार्ष्ट्याद्धार्दिक्यमक्रूरो नाभ्यपद्यत’ (हरि० १।३९।१३)। पूर्वेण समोऽर्थः। साहाय्यार्थं न गतवानिति शब्दार्थः। अभ्युपपत्तिरनुग्रहः (परित्राणम्) इत्यत्र परित्राणार्थं समीपगमनमेव मूलमर्थ इति विस्पष्टम्। ‘किरन् शरशतैस्तीक्ष्णैरभिपेदे महाकपिम्’ (रा० ५।४१।२४)। अभिमुखं जगामेत्यर्थः। ‘रावणावरजा तत्र राघवं मदनातुरा। अभिपेदे निदाधार्ता व्यालीव मलयद्रुमम्’ (रघु० १२।३२)॥ उक्तोऽर्थः। ‘यथा कुमारो जातः स्तनमभिपद्यते’ (जै० ब्रा० १।१)। ‘व्यसने सज्जमानं हि यो मित्रं नाभिपद्यते’ (शुक्र० ३।२३१)। सहायो भूत्वा नोपगच्छति। ‘क्रोशन्तं हि यथात्यर्थं नैनमभ्युपपद्यसे’ (रा० ३।५९।१८)। त्राणाय न गच्छसीत्यर्थः। ‘अभ्यपद्यत कौन्तेयं कर्णो राजन् वृकोदरम्’ (भा० द्रोण० १३१।३०)। अभ्यपद्यत उपागमत् समासदत्। ‘असमाप्तव्रते तस्मिन्स्वकार्यमभिपद्यताम्’ (रा० १।२९।७)। अभिपद्यताम् सम्पाद्यताम्, निर्वर्त्यताम्, साध्यताम्। ‘अधर्मं धर्मवेषेण यद्यहं लोकसङ्करम्। अभिपत्स्ये शुभं हित्वा क्रियां विधिविवर्जिताम्’ (रा० २।१०९।६)॥ अभिपत्स्ये प्रतिपत्स्ये चरिष्यामि वर्तयिष्यामि। ‘अस्त्रे ते वारुणाग्नेये ताभ्यां बाणसमाहिते। न यावदभ्यपद्येतां व्यावर्तदथ भास्करः’ (भा० ९८।५३)॥ नाभ्यपद्येतां न पराभूयेतामिति नीलकण्ठः। ‘राज्यं गतजनं साधो पीतमण्डां सुरामिव। निरास्वाद्यतमं शून्यं भरतो नाभिपत्स्यते’ (रा० २।३६।१२)॥ नाभिपत्स्यते न प्रतिपत्स्यते नाङ्गी करिष्यति। ‘मया यथोच्यमानं यदि नाभिपत्स्यसे’ (रा० ३।३९।२५)। उक्तोऽर्थः। ‘क्षणमभ्यपद्यत जनैर्न मृषा गगनं गणाधिपतिमूर्तिरिति’ (शिशु० ९।२७)। अभ्यपद्यत स्वीकृतं प्रतिपन्नम्। ‘मोहितः शरजालेन कर्तव्यं नाभ्यपद्यत’ (भा० द्रोण० १३३।३७)। नाभ्यपद्यत नाजानात्। ‘न पण्डितः क्रुध्यति नाभिपद्यते’ (भा० शां० २२६।१५)। नाभिपद्यते न सज्जत इति नीलकण्ठः। ‘दीना इतीव मे बुद्धिरभिपन्नाऽद्य तान्प्रति’ (भा० वन० ६।२४)। अभिपन्ना गता। ‘मदान्धभावेन मयाभिपन्नो मतङ्गशापेन कुरङ्गभावः’ (महावीर० ६।४)। प्राप्त इत्यर्थः। ‘न रोचते तद् वचनं हि तस्य कालाभिपन्नस्य विनाशकाले’ (रा० ४।१५।३१)। अभिपन्नः प्राप्तः संनिहितः कालोऽस्य। निष्ठायाः परनिपातः। ‘कालाभिपन्नाः सीदन्ति सिकता सेतवो यथा’ (रा०)। उक्तोऽर्थः। ‘बन्धवधभयाद्वा यः सामन्तो न्यायवृत्तिर्धार्मिकः सत्यवागविसंवादकः प्रतिग्रहीता मानयिता चाभिपन्नानाम्’ (कौ० अ० १।१८।६)। अभिपन्नानाम् प्रपन्नानामर्पितानाम्। ‘आशया ह्यभिपन्नानामकृत्वाऽश्रुप्रमार्जनम्’ (भा० शां० ३६०।९)। उपेतानामित्यर्थः। ‘अभिपन्नस्तु राजेन्द्रे साम्बो वृष्णिकुलोद्गतः’ (भा० वन० १६।१८)। अभिपन्नोभित आसादितः। ‘सर्वतश्चाभिपन्नैषा धार्तराष्ट्री महाचमूः’ (भा० )। अभिग्रस्तेत्यर्थः। ‘तस्य कृष्णाभिपन्नस्य पीडितस्य वलीयसः। मुखाद् रुधिरमत्यर्थमुज्जगाम मुमूर्षतः’ (हरि० २।३०।५१)॥ ‘न लक्ष्मणास्मिन् मम राज्यविघ्ने माता यवीयस्यभिशङ्कितव्या। दैवाभिपन्ना…’ (रा० २।२२।३०)॥ उक्तोऽर्थः। ‘सीता वितत्रास यथा वनान्ते सिंहाभिपन्ना गजराजकन्या’ (रा० ५।२८।१)। पूर्वेण समोऽर्थः। ‘अभिपन्नास्मि पाञ्चालि याज्ञसेनि क्षमस्व माम्’ (भा० वन० २३३।६१)। अभिपन्नाऽपराद्धा। ‘मयाऽभिपन्नं तं चापि न सर्पो धर्षयिष्यति’ (भा० आदि० ५०।२०)। अभिपन्नं रक्षितम्। ‘मया दैत्याः परित्यक्ता विनष्टाः शाश्वतीः समाः। मयाऽभिपन्ना देवाश्च मोदन्ते शाश्वतीः समाः॥’ उक्तोऽर्थः। ‘क्रन्दन्ति भर्तारमिवाभिपन्नम्’ (भट्टि० १२।६९)। अभिपन्नं मृतम्। ‘अभिपन्नमिदं लोके राज्ञामुद्धतदण्डनम्’ (भा० शां० ३२।२०)। अभिपन्नं स्वभावजं कर्म। ‘न चैवालभसे त्राणमभिपन्ना बलीयसा’ (भा० वि० २२।८)। अभिपन्ना परिभूता। ‘पूर्वाभिपन्नाः सन्तश्च भजन्ते पूर्वचोदनम्’ (भा० उ० ४।९)। पूर्वम् अभिपन्नाः पूर्वं साहाय्यार्थं वृता इति नीलकण्ठः। पूर्वा चोदना प्रेरणा यस्य तमिति च सः। ‘न तु राजाभिपन्नस्य शेषः क्वचन विद्यते’ (भा० शां० ६८।५०)। ‘राजाभिपन्नस्य कुतः सुखानि’ (भा० शां० ६८।५८)। उभयत्राऽभिपन्नस् तिरस्कृत इत्यनर्थान्तरम्। ‘सर्वम् मृत्युनाऽभिपन्नम्’ (श० ब्रा० १४।६।१।५)। आक्रान्तं व्याप्तमित्यर्थः। ‘येन चैवाभिपन्नोऽयम्’ (भा० पु० १।१३।२०)। ‘चिरकार्याभिपत्तिं च चिरकारी तथोच्यते’ (भा० शां० २६६।५)। कार्याभिपत्तिं कार्याधिगमम्। ‘इतीदमवगच्छामि व्यक्तमर्थाभिपत्तितः’ (भा० कर्ण० ७।२४)। अर्थाभिपत्तिः फलोपपत्तिः। ‘अथाभिपत्तिर्लोकस्य कर्तव्या पुण्यपापयोः’ (भा० शां० ३२।२०)। अभिपत्तिरुपपत्तिः। ‘त एते वाचमभिपद्य पापया सिरीस्तन्त्रं तन्वते अप्रजज्ञयः’ (ऋ० १०।७१।९)। ‘आत्तं राज्यमिदं पश्चात्तथा भ्रात्रा यवीयसा। नाभिपत्तुमलं रामः पीतसोममिवाध्वरम्’ (रा० २।६१।१८)॥ ‘पित्रा दत्ता नृपश्रीर्हि दायाद्यं तस्य धीमतः। नाभिपत्तुं मया शक्या सावित्री वृषलैरिव’ (रा० २।८८।१६)॥ उभयत्र स्वीकर्तुं प्राप्तुं प्रत्येषितुं वार्थः। ‘अधि वा अगन्न त्वभिपत्तुं शक्नुमः’ (श० ब्रा० ९।५।१।६)। ग्रहीतुमित्यर्थः॥ ‘उष्णाश्रुता पीतकनेत्रता च पित्ताभिपन्ने नयने भवन्ति’ (सूश्रत० उत्तर० ६।४)। पित्ताभिपन्ने पित्तग्रस्ते। ‘ज्ञातीनां हि मिथो भेदे यन्मित्रं नाभिपद्यते’ (भा० उ० ९३।१५)। नाभ्युपपद्यते, नानुगृह्णाति। ‘उत्तरं प्रत्युवाचेदमभिपन्नो युधिष्ठिरे’ (भा० वि० ७१।२२)। अभिपन्नोऽपराद्धः, अपराधं कृतवान्। पा {अभिपा} पा (पा रक्षणे)। ‘अग्निष्ट्वाभि पातु’ (वा० सं० १३।१९)। अभितः पात्वित्यर्थः। ‘यो वामदब्धो अभि पाति चित्तिभिः’ (ऋ० ८।५९।३)। अवेक्षते, प्रतिजागर्तीत्यर्थः। पू {अभिपू} पू (पूङ् पवने)। ‘यतोऽयं पवते। यदभिपवते’ (तै० ब्रा० २।३।९।१)। अभिपवतेऽभिलक्ष्य वाति। पृ पॄ {अभिपृ|अभिपॄ} पृ–पॄ (पालनपूरणयोः)। ‘अभि नः पूर्यतां रयिः (पा० गृ० ३।४)। अभिपूर्यतां सम्पूर्णो भवतु। ‘जना येस्मिन्कृशधनास्तान् घनेनाभिपूरय (हरि० २।५८।६२)। अतिरोहितोर्थः। ‘शोको मामभ्यपूरयत्’ (रा० ५।५६।१११)। शोकाप्लुता विषादाविष्टाभूवमित्याह। प्याय् {अभिप्याय्} प्याय् (स्फायी ओप्यायी वृद्धौ)। ‘अभि स्वेन पयसा पीप्यानाः’ (ऋ० ७।३६।६)। अभिपीप्यानाः=अभितो वृद्धाः। कानचि रूपम्। लिड्यङोश्चेति पीभावे द्वित्वे ह्रस्वे तुजादीनां दीर्घोऽभ्यासस्येति दीर्घः। प्रच्छ् {अभिप्रच्छ्} प्रच्छ् (प्रच्छ ज्ञीप्सायाम्)। ‘उपशिक्षाया अभिप्रश्निनम्’ (तै० ब्रा० ३।४।६)। प्रश्नस्योपरि पुनः प्रश्नोऽभिप्रश्न इति सायणः। प्रथ् {अभिप्रथ्} प्रथ् (प्रथ प्रख्याने)। ‘प्रत्यङ् स विश्वा भुवनाभि पप्रथे’ (ऋ० ९।८०।३)। अभिपप्रथेऽभिव्याप व्यानशे। प्लु {अभिप्लु} प्लु (प्लुङ् गतौ)। ‘त आदित्या लघुभिः सामभिश्चतुर्भिः स्तोमैर्द्वाभ्यां पृष्ठ्याभ्यां स्वर्गं लोकमभ्यप्लवन्त’ (गो० ब्रा० पूर्व० ४।२२)। अभ्यप्लवन्त=अभ्युपायन्। सर्वे एवामी क्लेशा अविद्याभेदाः। कस्मात्। ‘सर्वेष्वविद्यैवाभिप्लवते’ (यो० सू० २।४ भाष्ये)। सर्वानिमान्क्लेशानभिव्याप्नोतीत्याह। ‘रजसाभिप्लुतां नारीं नरस्य ह्युपगच्छतः’ (मनु० ४।४।१)। रजस्वलाम्, रजोवकीर्णाम्। ‘तमसाऽभिप्लुते लोके रजसा चैव भारत’ (भा० वि० ३३।१)। अन्धकारेण नैशेन पूर्णे। ‘पितरि प्रोषिते प्रेते व्यसनाभिप्लुतेपि वा’ (याज्ञ० २।५०)। व्यसनाभिप्लुते व्याध्याद्यभिभूते। ‘तत्र यद् द्रव्य भूतं तदुपायाभिप्लुतम्’ (चरक० विमान० ८।८७)। उपायाभिप्लुतमुपायव्याप्तम्, उपायग्रहणगृहीतमिति यावत्। ‘अभिप्लुतमभिक्रुद्धमेकपार्श्वावदारितम्’ (भा० भीष्म० ४६।३२)। अभीतस्याभिमुख्येन सर्पणमभिप्लुतमिति नीलकण्ठः। ‘त्रयोऽभिप्लवाः पृष्ठ्योऽभिजित्स्वरसामान उक्थ्या वाग्निष्टोमा वा’ (वाराह श्रौ० ११।२।३।११)। गवामयने यागेऽन्तराचर्यमाणोऽनुष्ठानविशेषोऽभिप्लवो भवति। भज् {अभिभज्} भज् (भज सेवायाम्)। ‘यो भागो मामभिभजते स दीयताम्’ (पा० १।४।९० सूत्रे न्यासे)। भा {अभिभा} भा (भा दीप्तौ)। ‘मा त्वा काचिदभिभा विश्व्या विदत्’ (ऋ० २।४२।१)। अभिभा दुर्निमित्तम्। भाष् {अभिभाष्} भाष् (भाष व्यक्तायां वाचि)। ‘भोभवत्पूर्वकं त्वेनमभिभाषेत धर्मवित्’ (मनु० २।१२८)। आलपेत् सम्बोधयेत् इत्यर्थः। ‘नोदक्ययाऽभिभाषेत’ (मनु० ४।५७)। अभिभाषणमाभाषणमालापः। ‘निशाचरीणां प्रत्यक्षमक्षमं चाभिभाषणम्’ (रा० ५।२९।९)। उक्तोऽर्थः। ‘गुरुतल्प्यभिभाष्यैनस्तप्ते स्वप्यादयोमये’ (मनु० ११।१०३)। अभिभाष्य विख्याप्य। भू {अभिभू} भू (भू सत्तायाम्)। ‘अभि यो विश्वा भुवना बभूव’ (ऋ० ४।१६।५)। सर्वेभ्यो लोकेभ्यो ज्यायान्भवतीत्याह। ‘अभि द्विषन्तं भविष्यामि’ (श० ब्रा० १२।४।४।३)। अभिभविष्यामि न्यक् करिष्यामि। ‘सिंहनादं च सैन्यानां भीमसेनरवोऽभ्यभूत्’ (भा० भीष्म० ४४।९)। अभ्यभूत्=अधर्यकार्षीत्। ‘परं योनेरवरं ते कृणोमि मा त्वा प्रजाऽभिभूत्’ (अथर्व० ७।३५।३)। ‘अभी षु णः सखीनामविता जरितॄणाम्। शतं भवास्यूतिभिः’ (ऋ० ४।३१।३)॥ ‘धर्मे नष्टे कुलं कृत्स्नमधर्मोऽभिभवत्युत’ (गीता० १।४०)। अभिभवति बाधते पराजयते प्रभवति अधिकुरुते। ‘विपदोऽभिभवन्त्यविक्रमम्’ (कि० २।१४)। अभिभवन्ति धर्षयन्ति आक्रामन्ति आस्कन्दन्ति। ‘कृतपूर्वाणि यान्यस्य व्यञ्जनानि सुशिक्षितैः। तान्यप्यभिभविष्यामि’ (भा० वि० २।३)॥ अभिभविष्यामि=अतिशयिष्ये, विशेषयिष्यामि। ‘परित्रायध्वं मामनेन मधुकरेणाभिभूयमानाम्’ (श० १)। अभिभूयमानां विप्रक्रियमाणां कदर्थ्यमानाम्। ‘पुत्रस्नेहाभिभूतेन मया चाप्यकृतात्मना। धर्मे स्थिता महात्मानो निकृताः पाण्डुनन्दनाः’ (भा० द्रोण० १३३।१२)॥ स्नेहाभिभूतेन स्नेहवशंवदेन स्नेहेन परवता स्नेहपराजितेन। ‘श्रियाऽभिभूतं देवेशं दुर्निरीक्ष्यतरं हरिम्’ (हरि० २।५५।३३)। अभिभूतं व्याप्तम्। ‘एकश्चित्सन्नभिभूतिः’ (ऋ० ८।१६।८)। उक्तोर्थः। ‘आजगाम ततः पम्पां लक्ष्मणेन सहाभिभूः’ (रा० ३।७५।११)। अभिभूरभिभावकः। सह प्रभुरिति पाठान्तरम्। ‘अभिभूर्यशो अभिभूरग्निरभिभूः सोमो अभिभूरिन्द्रः’ (अथर्व० ६।९७।१)। ‘त्वष्टारमिन्द्रो जनुषाऽभिभूय’ (ऋ० ३।४८।५)। ‘अभिभूय विभूतिमार्तवीम्’ (रघु० ८।३६)। अभिभूय=अतिशय्य। ‘अभीवर्तो अभिभवः सपत्नक्षयणो मणिः’ (अथर्व० १।२९।४)। अभिभवोऽभिभावी। ‘निरभिभवसाराः परकथाः’ (भर्तृ०)। अभिभवस्तिरस्कारः। अवमानोऽधिक्षेपः। ‘वैशाखशुक्लद्वादश्यां स्वप्ने योऽभिभवं तव। करिष्यति स ते भर्ता रजिपुत्रि भविष्यति’ (वि० ३२।५।१४)॥ अभिभवो हठात् संभोगः। मन् {अभिमन्} मन् (मन ज्ञाने)। ‘अर्जुनं वासुदेवं च यौ तौ लोकोऽभिमन्यते’ (भा० आदि० २२४।९)। वस्तुतो नरनारायणौ सन्तौ तावर्जुनवासुदेवौ जानाति। अभिभानोऽन्यथाग्रहणम् मिथ्याज्ञानम्। ‘अवीरामिव मामयं शरारुरभिमन्यते’ (अथर्व० २०।१२६।९)। उक्तोऽर्थः। ‘वृद्धांश्च तात वैद्यांश्च ब्राह्मणांश्चाभिमन्यसे’ (रा० २।१००।१३)। अभिमन्यसे बहु मन्यसे। ‘न पश्चात्तेऽभिमन्यन्ते सुधामपि सुरोपमाः’ (रा० २।६१।१३)। अभिमन्यन्तेऽनुमन्यन्ते। ‘असौ ते मुख्यो यौवनोत्सिक्तो भार्यां स्नुषां दुहितरं वाऽभिमन्यते’ (कौ० अ० ५।१।५१)। इयं मे गम्या स्यादितीच्छति। ‘न त्वेव ज्यायसीं वृत्तिमभिमन्येत कर्हिचित्’ (मनु० १०।९५)। नाभिमन्येत न कामयेत। ‘यथा कथा च परपरिग्रहमभिमन्यते’ (आप ध० १।१०।२८।१)। ममायमस्त्विति कामयते। ‘यो वाऽयं देवः पशनामीष्टे न वा हैनमभिमन्येत’ (श० ब्रा० ३।६।२।२०)। उक्तोऽर्थः। ‘अप्रार्थनीयामिह यां सूतपुत्राभिमन्यसे’ (भा० वि० १४।३४)। कामयस इत्यर्थः। ‘कच्चिन्म परदारान्वा राजपूत्रोऽभिमन्यते’ (रा० २।७२।४५)। उक्तोऽर्थः। ‘न चेत्तदभिमन्येत तस्मै दद्यामहं पुनः’ (भा० कर्ण० ३८।३)। अल्पमिति कृत्वा नेच्छेत्, नाभिनन्देत्। अभिमन्येत अवजानीतेति नीलकण्ठः। स च तात्पर्यार्थः। अवजानीयादिति तु पाणिनीयाः साधु पश्यन्ति। ‘माऽभिमंस्थाः’ (श० ब्रा० ७।५।२।१७)। मा क्षणिष्ठाः, माऽभिद्रुह इत्यर्थः। ‘योऽस्मान्ब्रह्मणस्पतेऽदेवो अभिमन्यते’ (अथर्व० ६।६।१)। अभिहन्तव्यान् जानातीत्यर्थः। अभिपूर्वो मन्यतिश्छन्दसि बहुलं हिंसायां वर्तते। ‘तत्रेमाः काश्चन दिश उदाह्रियन्ते—परिवृङ्ग्घि हरसा माऽभिमंस्थाः’ (काण्व सं० १४।४; श० ब्रा० ७।५।२।१७)। मा त्वा क्रव्यादभिमंस्त। मम त्वमाहार इत्यभिमानं मा करोतु। ‘विश्वरूपं त्वाष्ट्रमभ्यमंस्त’ (ऐ० ब्रा० ७।२८)। अहिंसीदित्यर्थः। ‘नास्य रुद्रः प्रजां पशूनभिमन्यते’ (तै० ब्रा० १।५।६।७)। न हिनस्ति, हन्तुं नेच्छति। इति। ‘शत्रवो नाभिमन्यन्ते भक्षान् विषकृतानिव’ (रा० २।८८।२५)। अभिभवितुं न स्मरन्ति (राजधानीम् ) इति गोविन्दराजः। ‘ये राष्ट्रमभिमन्यन्ते राज्ञो व्यसनमीयुषः’ (भा० उ० १६६।६)। ये राष्ट्रमस्मदीयमिदमस्माभी रक्षणीयमित्यभिमानवन्त इति नीलकण्ठः। ‘अतिवादांस्तितिक्षेत नाभिमन्येत कञ्चन’ (भा० शा० २७८।६)। कञ्चनोद्दिश्याभिमानं न कुर्यादित्याह। यो न कामयते किञ्चिन्न किञ्चिदभिमन्यते। अभिमानं न गच्छतीत्यर्थः। ‘यथा दाण्डक्यो नाम भोजः कामाद् ब्राह्मणकन्यामभिमन्यमानः’ (कौ० अ० १।६।५)। इयं मे गम्या स्यादितीच्छन्। ‘नास्ति जीवितादन्यदभिमततरमिह जगति सर्वजन्तूनाम्’ (काद०)। अभिमतमिष्टम्, संमतम्। ‘अभिमतफलशंसी चारु पुस्फोर बाहुः’ (भट्टि० १।२७)। ‘इक्ष्वाकुवंशोऽभिमत प्रजानाम्’ (उत्तर० १।४४)। ‘न किल भवतां स्थानं देव्या गृहेऽभिमतं ततः’ (उत्तर० ३।३२)। अभिमतमनुमतम्। ‘माहात्म्याभिमतानामपि कपिलकणभुक् प्रभृतीनाम्’ (ब्र० सू० शां० भा०)। अभिमतानां सत्कृतानाम्। ‘अभिमतेऽनुमते वा’ (आश्व० गृ० ४।९।१२)। तदन्नमभिमन्यन्ते आत्मसात्कुर्वन्ति अस्मभ्यमेव देहीति। ‘न विक्रिया विश्वसुहृत्सखस्य साम्येन वीताभिमतेस्तवापि’ (भा० पु० ५।१०।२५)। अभिमतिरभिमान आत्मसंभावना, आहोपुरुषिका, अहंयुता। ‘सदाभिमानैकधना हि मानिनः’ (शिशु० १।६७)। अभिमान आत्मसंमानः, स्वस्मिन्गुरुत्वबुद्धिः। ‘मुनिरस्मि निरागसः कुतो मे भयमित्येष न भूतयेऽभिमानः’ (कि० १३।७)। एषोऽभिमान एषा कल्पना। ‘ये चरन्त्यभिमानानि सृष्टार्थमनुषङ्गिणः’ (भा० शां० १६८।२३)। अभिमानानि सर्वतः प्रमाणानि शास्त्रादीनि। ‘विश्वा मृधो अभिमातीर्जयेम’ (अथर्व० १८।२।५९)। अभिमातीहिंसकाञ्शत्रून् इति सायणः। ‘इन्द्राभिमातिषाह्ये’ (अथर्व० २०।१९।३)। अभिमातयः शत्रवः। ‘सपत्नहाग्ने अभिमातिजिद् भव’ (अथर्व० २।६।३)। उक्तोऽर्थः। ‘स हि ष्मा विश्वचर्षणिरभिमाति सहो दधे’ (ऋ० ५।२३।४)। अभिमाति हिंसकं घातुकम्। ‘…ऽभिमातिं कयस्य चित्। तिग्मं न क्षोदः प्रतिघ्नन्ति भूर्णयः’ (ऋ० ८।२५।१५)। अभिमातिः कपटप्रबन्ध इति संस्कृतशार्मण्यकोषः। ‘अभिमानं च मानं च त्यक्त्वा’ (रा० २।५८।१६)। साधारण्याभिमानात्। साधारण्यं मत्वा, समुत्प्रेक्ष्य। ‘न सा स्त्री त्वभिमन्तव्या यस्यां भर्ता न तुष्यति’ (पञ्चत० ३।१५४)। नाभिमन्तव्या न मन्तव्या, न गणयितव्या, पत्नीति बुद्ध्या न द्रष्टव्या। ‘धन्यं यशस्यमायुष्यमिदमाख्यानमुत्तमम्। बुभूषताऽभिमन्तव्यम्…’ (भा० अनु० २।९५)॥ अभिमन्तव्यम् एष्टव्यम्। ‘अनभिमानुको हैष देवः प्रजा भवति’ (आश्व० गृ० ४।१०।२८)। अभिमानुक आघातुकः। प्रजा इति द्वितीयाबहुवचनम्। मन्त्र् {अभिमन्त्र्} मन्त्र् (मत्रि गुप्तपरिभाषणे)। ‘गायत्र्या चाभिमन्त्रयेत्’ (याज्ञ० ३।३२५)। गायत्र्युच्चारणेन संस्कुर्यादित्यर्थः। उपाकृतः पशुरसौ योऽभिमन्त्र्य क्रतौ हतः (इत्यमरः)। ‘वामदेवाभिमन्त्रितोऽश्वः’ (उत्तर० २)। वामदेव्यमन्त्रैः संस्कृतः। ‘प्रणयन्तु भवन्तो मां यथेष्टमभिमन्त्रिताः’ (भा० सभा० ३५।३)। अभिमन्त्रिताः प्रार्थिताः। मा {अभिमा} मा (मा माने, माङ् माने)। ‘यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्’ (काठक० ३४।१४)। अभिमा विस्तारमानम्। ‘यज्ञस्य त्वा प्रमयाऽभिमया परिमयोन्मया परिगृह्णामि’ (आप० श्रौ० ४।५।४, ९।१३।६)। उक्तोऽर्थः। मिह् {अभिमिह्} मिह् (मिह सेचने)। ‘देवी देवयजनी सा दीक्षितेन नाभिमिह्या’ (=नाभिमेह्या) (श० ब्रा० ३।२।२।२०)। तस्या उपरि दीक्षितो न मेहेत् न मूत्रयेत्। मृ {अभिमृ} मृ (मृङ् प्राणत्यागे)। ‘गुरुणाभिमृता अन्यतो वाऽपक्षीयमाणाः’ (आश्व० गृ० ४।७।१)। येषु जीवत्सु गुरुर्म्रियते ते गुरुणाभिमृताः। द्वौ चराभिमरौ स्पशौ (इत्यमरः)। अभिम्रियत इत्यभिमरः। प्राणनिरपेक्षस्तीक्ष्णाख्यः, यो द्रव्यहेतो र्व्यालं वा हस्तिनं वा योधयतीति स्वामी। मृद् {अभिमृद्} मृद् (मृद क्षोदे)। ‘कृतोऽभिमर्दः कुरुभिः प्रसह्य’ (द्रौप० ६।८) (अभिमर्दः कदनं विशसनम्। ‘कथं शक्ष्यामहे ब्रह्मन् दानवैरभिमर्दनम्’ (भा० शां० २०९।१२)। अभिमर्दनम् अभ्यामर्दः, युद्धम्, आयोधनम्। मृश् {अभिमृश्} मृश् (मृश आमर्शने, आमर्शनं स्पर्शः)। ‘तया त्वाभि मृशामसि’ (अथर्व० ३।२५।६)। अभिमृशामसि अभिमृशामः, अभितः स्पृशामः। ‘अथास्या उदरमभिमृशति’ (शां० गृ० १।२२।१४)। उक्तोऽर्थः। ‘नश्येदभिमृशन्सद्यो मृगः कूटमिव स्पृशन्’ (भा० शां० ६८।५२)। अभिमृशन् स्पृशन्। राजस्वमिति शेषः। कूटं मारणयन्त्रम्। ‘सोऽमृष्यमाणो वचसाऽभिमृष्टः’ (भा० वि० ६६।१)। अभिमृष्टस्तुन्नः। अत्र मृशस्तोदनमर्थो यथा मर्मस्पृग् इत्यत्र स्पृशः। अभिरर्थं विशिनष्टि। ‘उष्णांशुकराभिमर्शात्’ (शिशु० ४।१६)। अभिमर्शः स्पर्शः। ‘कृताभिमर्शामनुमन्यमानः’ (शा० ५।२०)। अभिमर्शो दूषणम्। ‘परदाराभिमर्शेषु प्रवृत्तान्’ (मनु० ८।३५२)। ‘पराभिमर्शो न तवास्ति पितुर्गृहे। कः करं प्रसारयेत्पन्नगरत्नसूचये’ (कु० ५।४३)॥ उक्तोर्थः। ‘कन्याप्रदानं प्रति समुत्पन्नोऽभिमर्शः’ (प्रतिज्ञा० २)। अभिमर्शो विमर्शः। अभिरस्थाने। ‘निवर्तय मनः पापात्परदाराभिमर्शनात्।’ (भा० उ० १२।४)। अभिमर्शनं दूषणं धर्षणम्। ‘निवर्तय मतिं नीचां परदाराभिमर्शनात्।’ (रा० ३।५०।७)। ‘दूषितं धर्मशास्त्रज्ञैः परदाराभिमर्शनम्’ (भा० अनु० १९।८९)। उक्तोऽर्थः। ‘दक्षिणानामदानं च ब्राह्मणस्वाभिमर्शनम्’ (भा० शां० ३४।१३)। अभिमर्शनमामर्शनमाच्छेदनम्। अपहारः। ‘अत्रैव कीर्त्यते सद्भिर्ब्राह्मणस्वाभिमर्शने’ (भा० अनु० ७०।१)। उक्तोऽर्थः। ‘परदाराभिहर्तारः परदाराभिमर्शिनः’ (भा० अनु० २३।६१)। अभिमर्शका दूषकाः, जाराः। मृष् {अभिमृष्} मृष् (मृष तितिक्षायाम्)। ‘सर्वतः समुपेतस्य तव (दशग्रीवस्य) तेनाभिमर्षणम्’ (रा० ६।१११।८)। अभिमर्षणं प्रसहनं पराभवः। मे {अभिमे} मे (मेङ् प्रणिदाने)। ‘स हि ष्मा विचर्षणिरभिमाति सहो दधे’ (ऋ० ५।२३।४)। अभिमाति हिंसकं धातुकं जिह्मम्। अपरेऽभिमातीति मन्यतेरभिपूर्वस्य रूपं पश्यन्ति। तन्नोऽभिमतम्। मेथ् {अभिमेथ्} मेथ् (मेथृ मेधृ संगमे)। ‘तयोः शयानयोः। यजमानोऽभिमेथति’ (श० ब्रा० १३।५।२)। अभिमेथति=आह्वयति। यज् {अभियज्} यज् (यज देवपूजासङ्गतिदानेषु)। ‘देवता अभियजेत्’ (गो० गृ० ४।७।१६)। हविर्भिः पूजयेदित्याह। ‘आमावास्येन हविषा पूर्वपक्षमभियजते’ (पञ्चरा० ३।७।१२) उक्तोऽर्थः। ‘पक्षान्ता उपवस्तव्याः, पक्षादयोऽभियष्टव्याः’ (गो० गृ० १।५।५-६)। या {अभिया} या (या प्रापणे, प्रापणमिह गतिः)। ‘शैनेयस्त्वरितो राजन्कृतवर्म्माणमभ्ययात्’ (भा० द्रोण० ११५।३)। अभ्ययात् अभिमुखमयात्, तं प्रार्थयतेत्यर्थः। ‘अभिययुः सरसो मधुसंभृतां कमलिनीम्’ ( )। ‘अभिययौ स हिमाचलमुच्छ्रितम्’ (कि० ५।१)। अभिलक्ष्य जगामेत्यर्थः। ‘अभियास्यति मां कोपात्सम्बन्धी सुमहाबलः’ (भा० उ० १९०।१४)। माम्प्रत्यभियानं करिष्यति, मां प्रार्थयिष्यते। ‘ऽभि स्पृधो यासिषद् वज्रबाहुः’ (ऋ० १।१७४।५)। उक्तोऽर्थः। ‘अन्यत्र राज्ञामभियातु मन्युः’ (अथर्व० ६।४०।२)। यात्वित्येवार्थः। ‘तत्रैनं नागराः सर्वे सत्कारेणाभ्ययुस्तदा।’ सभाजयितुं पुरत प्रासरन्नित्याह। ‘निर्यान्तो वाऽभियान्तो वा नरमुख्या यथा पुरा’ (रा० २।७१।२४)। अभियान्तः प्रविशन्तः। ‘कुबेरादभियास्यमानात्’ (रघु० ५।३०)। अभियातुमिष्यमाणात्, प्रार्थयिष्यमाणात्, अभिषेणयिष्यमाणात्। ‘अभियाता प्रहर्ता च’ (रा० २।१।२९)। अभियाताऽभिमुखं याता। दुर्गप्रदेशावलम्बनेन यो न युध्यते तल्लक्षणः। प्रहर्ता नासीरे स्थित्वा प्रथमं प्रहरतीत्येवंविध इति टीकाकृद्रामः। याच् {अभियाच्} याच् (टुयाचृ याच्ञायाम् )। ‘शिरसा त्वभियाचेऽहं कुरुष्व करुणां मयि’ (रा० २।१०६।२९)। याच इत्येवार्थः। नार्थोऽभिना। ‘सगरं चाभ्ययाचन्त सर्वे प्राञ्जलयः स्थिताः’ (भा० वन० १०७।४१)। उक्तोऽर्थः। अभ्यभाषन्तेति पाठान्तरम्। यु {अभियु} यु (यु मिश्रणामिश्रणयोः। ‘स्त्रीयोनिरभियुत एनां गर्भः’ (नि० २।१९)। अभियुत आमिश्रीभूत इति दुर्गः। युज् {अभियुज्} युज् (युजिर् योगे, युज समाधौ)। ‘यां गतिमभियुङ्क्ते तां गतिं गत्वाऽन्ततो विमुञ्चते’ (शा० ब्रा० १।८।३।२७)। अभियुङ्क्ते रथं तुरङ्गेण युनक्ति। ‘सञ्जयाचक्ष्व येनास्मान् पाण्डवा अभ्ययुञ्जत’ (भा० उ० ५०।९)। अभ्ययुञ्जत आक्रामन्, आस्कन्दन्। ‘अस्मानालक्ष्य सन्नद्धा अभूवन्निति वा।’ (रघौ ४।८०) इत्यत्र नहि शूराः परेण पराजितपूर्वमभियुज्यन्त इति मल्लिः। श्यन्विकरणस्य युजेः प्रयोगोऽस्थाने। ‘शृणु यैर्हि महाराज पाण्डवा अभ्ययुञ्जत’ (भा० उ० ५०।१६)। उक्तोऽर्थः। ‘यश्च त्वाऽभियुञ्जीत युद्धाय’ (रा० ७।६१।९)। अभियुञ्जीत आह्वयेत। युद्धं मे देहीत्यामन्त्रयेत। ‘कुपितोऽर्थपतिर्व्यवहर्तुमर्थगौरवादभियोक्ष्यते’ (दशकु०)। अभियोक्ष्यते=उद्योक्ष्यते। ‘आधिव्याधिदुःखेन कदाचिन्नाभियुज्यते।’ नाभियुज्यते न युज्यते नोपसृज्यते। ‘न तत्र विद्यते किंचिद् यत्परैरभियुज्यते’ (मनु० ८।१८३)। इदं मे निक्षिप्तं मे दीयतामिति निक्षेप्त्रा व्यवहारेण काम्येत। ‘हंस प्रयच्छ मे कान्तां गतिरस्यास्त्वया हृता। विभावितैकदेशेन देयं यदभियुज्यते’ (विक्रम० ४।१७)॥ उक्तोऽर्थः। ‘तद्यदि न सहसे ततः स्वयमभियुज्यस्व। एते स्वकर्मण्यभियुज्यामहे’ (मुद्रा० ३)। इहोभयत्राभियोगो व्यापारः। अभियुज्यस्व व्याप्रियस्व यतस्व घटस्व। ‘वायुर्यत्राभियुञ्जते’ (=युङ्क्ते) (श्वेताश्व० २।६)। शब्दमभिव्यक्तं करोतीति विवृतिः। सुश्रुते १।९४।१६ इत्यत्राभियुजि भिषक्कर्मण्युपचारेऽपि प्रयुक्तो दृश्यते। ‘तेषां नित्याभियुक्तानां योगक्षेमं वहाम्यहम्’ (गीता० ९।२२)। ध्यानयोगपराणाम् इत्यर्थः। ‘स्वस्वकर्मण्यधिकतरमभियुक्तः परिजनः’ (मुद्रा० १)। अभियुक्तोऽवहितो व्यापृतः। ‘वसिष्ठः किल राक्षसस्त्वमित्यभियुक्तः’ (नि० ७।३।४ इत्यत्र दुर्ग:)। अभियुक्तोऽभ्याख्यातो दुरुक्तः। यदा तु गमनमभियुक्तस्तदेवापलपति न तदात्यन्तापह्नव इति लङेव भवति इत्यत्यन्तापह्नवे लिड्वक्तव्य इत्यत्र दीक्षितः प्रौढमनोरमायाम्। तत्राभियुक्तः पृष्टः। ‘तत्र हि बहूनर्थानभियुक्तः पुत्रादिर्न जानामीति प्रतिवदन् निह्नववादी न भवति’ (याज्ञ० २।२० मिताक्षरायाम्)। ‘आगमस्तु कृतो येन सोऽभियुक्तस्तमुद्धरेत्’ (याज्ञ० २।२८)। ‘अस्मिन्नर्थेऽनेनाहमभियुक्तः’ (याज्ञ० २।७ मिताक्षरायाम्)। ‘अथ स एनमभियुक्तः प्रतिब्रूयात्’ (मी० सू० ३।२।१-२, श० भा०)। अभियुक्तः पृष्टः। ‘प्रतिगृह्य तदाख्येयमभियुक्तेन धर्मतः’ (याज्ञ० ३।४३)। उक्तोऽर्थः। ‘इदं विश्वं पाल्यं विधिवदभियुक्तेन मनसा’ (उत्तर० ३।३०)। अभियुक्तेन=अवहितेन=प्रसितेन=एकायनगतेन। ‘कोष्ठागारेऽभियुक्त: स्यात्’ (का० नी० सा० ५।७७)। अभियुक्तः कृतावेक्षः प्रतिजागरितः। ‘भवतु, भूयोऽभियुक्तः स्वरव्यक्तिमुपलप्स्ये’ (मुद्रा० १)। अभियुक्तो दत्तावधानः। ‘यत्त्वभियुक्ताः शब्दार्थेषु शिष्टा इति तत्रोच्यते–अभियुक्ततराः पक्षिणां पोषणे बन्धने च म्लेच्छाः’ (मी० सू० १।३।५।१० शा० भा०)। अभियुक्ता निपुणाः। ‘कुहकादिषु प्रयोगेष्वभियुक्तानाम्’ (कथा० ३२।१२५)। उक्तोऽर्थः। ‘यत्नेनानुमितोप्यर्थः कुशलैरनुमातृभिः। अभियुक्ततरैरन्यैरन्यथैवोपपाद्यते’ (वा० प० १।३४)॥ अभियुक्ता विपश्चितः, विशेषज्ञाः, लब्धवर्णाः। ‘न हि शक्यते दैवमन्यथा कर्तुमभियुक्तेनापि’ (काद०)। ‘अन्येऽभियुक्ता अपि नैवेदमन्यथा मन्यन्ते’ (वेणी० २)। ‘सूक्तमिदमभियुक्तैः प्रकृतिर्दुस्त्यजेति’ (वेणी० २)। ‘अभियुक्तं बलवता दुर्बलं हीनसाधनम्’ (भा० उ० ३३।१३)। अभियुक्तमाक्रान्तमास्कन्नम्। ‘न जाने बलवता महामोहेनाभियुक्तस्य वत्सविवेकस्य कीदृशो वृत्तान्तः’ (प्र० च० ५)। उक्तोऽर्थः। ‘देवि केनाभियुक्तासि केन वासि विमानिता’ (रा० २।१०।२८)। अभियुक्ता धर्षिता कृतपराभवा। ‘अभियुक्तस्तु को राजा दातुमिच्छेद्धि मेदिनीम्’ (भा० शल्य० ३१।६१)। अभियुक्तः प्रार्थित इत्यर्थो भाति। अभियुक्तः परिचिते परिक्षिप्तेऽरिसेनया। व्यवहारप्रवृत्तानां तथैवोत्तरवादिनि॥ इति कोषः। ‘वृषलमभियोक्तुमुद्यतः’ (मुद्रा० १)। अभियोक्तुम् अभियातुमास्कन्तुम्। ‘एतस्य सिंहीमिव राज्यलक्ष्मीमङ्कस्थितां कः क्षमतेऽभियोक्तुम्’ (विक्रमाङ्क०)। उक्तोऽर्थः। ‘त्वय्युत्कृष्टबलेऽभियोक्तरि नृपे’ (मुद्रा० ४।१५)। अभियोक्ताऽऽस्कन्ताऽऽक्रमिताऽभियाता। ‘पर्यायैर्हन्यमानानामभियोक्ता न विद्यते’ (भा० शां० २२६।१३)। ‘अभियोक्तादिशेद् देश्यं करणं वान्यदुद्दिशेत्’ (मनु० ८।५२)। अभियोक्ता=अर्थी। ‘सन्तः परहितेषु स्वयं कृताभियोगाः’ (भर्तृ० २।६५)। कृताभियोगा दत्तावधानाः। ‘नयाभियोगं मनसः प्रसादं समापयस्वात्मगुणेन कामम्’ (रा० ४।२९।२५)। अभियोगस्तात्पर्यमासक्तिः। ‘अनेकार्थाभियोगेपि यावत्संसाधयेद् धनी’ (याज्ञ० २।२० मिताक्षरायां कात्यायनवचनम्)। यदानेकेऽर्था ममैत इति प्रार्थ्यन्ते। ‘अनभियोगश्चार्थेष्वागन्तूनाम्’ (कौ० अ० २।१६।१३)। अनभियोगोऽव्यवहारः। ‘यत्नेनानुमितो योर्थः कुशलैरनुमातृभिः। अभियोगशतेनापि स नान्यथोपपाद्यते’ (न्या० म०)॥ अभियोगो यत्नः। ‘अभियोगः शब्दादेरशिष्टानामभियोगश्चेतरेषाम्’ (मी० शा० भा०)। अभियोगः परिचयः। ‘अभियोगमनिस्तीर्य नैनं प्रत्यभियोजयेत्’ (याज्ञ० २।९)। ‘कुसुमपुराभियोगं प्रत्यनुदासीनो राक्षसः’ (मुद्रा० २)। अभियोगोऽवस्कन्दः। अभियोजनं नाम युक्ते पुनर्योजनमिति श० ब्रा० ९।४।२।११ इत्यत्र सायणः। ‘विश्वा अग्ने अभियुजो विहत्य’ (अथर्व० ७।७७।९)। अभियुजोऽभियोक्त्रीः सेनाः। ‘विश्वा अग्नेऽभियुजो विहत्य’ (तै० ब्रा० २।४।१।१)। अभियुजोऽभियोगान् आस्कन्दानिति सायणः। ‘कृतपरिचयां दर्शितेङ्गिताकारां कन्यामामिषोपायतोऽभियुञ्जीत’ (का० सू० ५।२।१९)। अभियुञ्जीत आत्मना योजयेत्। रक्ष् {अभिरक्ष्} रक्ष् (रक्ष पालने)। ‘तमर्यमाऽभि रक्षत्यृजूयन्तमनु व्रतम्’ (ऋ० १।१३६।५)। अभिरक्षति=अभितः पाति। ‘यमादित्या अभि द्रुहो रक्षथ’ (ऋ० ८।४७।१)। ‘यः कृत्स्नामटवीमेतां पर्यन्तस्थोऽभिरक्षति’ (कथा० २९।१३५)। ‘आविश्येमां धरणीं येऽभ्यरक्षन् पुरातनीं तस्य देवस्य सृष्टिम्’ (भा० अनु० १८।७८)। उक्तचर एवार्थः। रञ्ज् {अभिरञ्ज्} रञ्ज् (रञ्ज रागे)। ‘न कथाभिरभिरज्यन्ते।’ कथासु नाभिरमन्ते इत्यर्थः। ‘(गीतम्) संरक्तमभिरक्तं च परया स्वरसम्पदा’ (रा गोरे० १।३।६१)। अभिरक्तं प्राप्तसंमदम्। रम् {अभिरम्} रम् (रमु क्रीडायाम्)। ‘न गन्धहरिणो दमनककेदारिकायामभिरमति’ (विद्ध० ३)। अभिरमते=रतिं लभते, नन्दति। दमनको वृक्षविशेषः। ‘विद्यासु विद्वानिव सोऽभिरेमे’ (भट्टि० १।९)। आश्चर्यं परिपीडितोऽभिरमते पश्चातकस्तृष्णया। उदितोऽर्थः। ‘दृष्टिरिहाभिरमते हृदयं च’ (मृच्छ० ४)। ‘आचान्तांश्चानुजानीयादभि भो रम्यतामिति’ (मनु० ३।२५१)। अभिरम्यताम्=विश्रभ्यताम्। ‘यत्राभिरंस्यमाना भवन्ति’ (आश्व० गृ० ४।६।१६)। विश्रमितुकामा भवन्ति। ‘अभिरम्यतामिति वदेद् ब्रूयुस्तेऽभिरता स्म ह’ (याज्ञ० १।१५२)। अभिरतास्तुष्टाः, तृप्ताः। ‘माऽकल्पां नारीमभिरमयेत्’ (गौ० ध० १।८।२९)। नानया मिथुनी भवेदित्यर्थः। अकल्पा रोगादिनाऽस्वस्था। ‘मनोभिरामाः शृण्वन्तौ…षड्जसंवादिनीः केकाः’ (रघु० १।३९)। मनोऽभिरामा मनोहरा मनोरञ्जिकाः, मनोज्ञाः। ‘अनपेतकालमभिरामकथाः’ (कि० ६।३०)। अनन्तरोदीरित एवार्थः। ‘राम इत्यभिरामेण वपुषा तस्य चोदितः’ (रघु० १०।६७)। अभिराममभिरूपं रम्यम्। ‘रामाभिराम…चित्तदोषः’ (रा० ५।११।८)। अभिरामो हृदयहारी। राध् {अभिराध्} राध् (राध साध संसिद्धौ)। ‘अभिराद्धदेवतावितीर्णवीर्यातिशयान्’ (शिशु० १।७१)। अभिराद्धा आराद्धाः। रु {अभिरु} रु (रु शब्दे)। ‘वृषेव यूथे सहसा विदानो गव्यन्नभि रुव संधनाजित्’ (अथर्व० ५।२०।३)। अभिरुव=अभितो नर्द। ‘शिवैषोद्यन्तमादित्यमभिरौति’ (भा० पु० १।१४।१२)। अभिलक्ष्य वाश्यते क्रोशति। ‘हंसकारण्डवोद्गीताः सारसाभिरुतास्तथा’ (भा० वन० ३८।२०)। सारसरुतेन प्रतिशब्दिताः, सारसरवेणाभिव्याप्ताः। रुच् {अभिरुच्} रुच् (रुच दीप्तावभिप्रीतौ च)। ‘धर्मोऽभिरोचते यस्माद् धर्मराजस्ततः स्मृतः’ (मार्क० पु०)। अभिरोचते राजते दीप्यते शोभते। अभिर्विशेषको न। ‘यदभिरोचते भवते’ (विक्रम० २)। यथाऽत्र भवतोऽभिरुचिः। यथा ते वशः। यथा ते छन्दः। लक्ष् {अभिलक्ष्} लक्ष् (दर्शने)। ‘पार्षतश्च महायुद्धे विमुखोऽद्याभिलक्ष्यते’ (भा० कर्ण० २६।९)। अभिलक्ष्यते लक्ष्यते दृश्यते प्रतिभाति। ‘मुमोच परमेष्वासः षट् शरानभिलक्षितान्’ (रा० ३।२८।२६)। अभिलक्षितान् कृताङ्कान्, लक्ष्मोपेतान्। ‘दक्षिणां प्रेषयामास वानरानभिलक्षितान्’ (रा० ४।४१।१)। वृतान् गुणमाहात्म्येन निर्धारितान्। लप् {अभिलप्} लप् (लप व्यक्तायां वाचि)। ‘न च स्मार्तमतद्धर्माभिलापाद्’ (ब्र० सू० १।२।१९)। अभिलापो व्यपदेशो निर्देशः कथनं कीर्तनम्। ‘अभिलापिनी प्रतीतिः कल्पना’ (तत्त्वसं० १२१३)। अभिलापो वाचकः शब्दः। लिख् {अभिलिख्} लिख् (लिख अक्षरविन्यासे)। ‘धात्राभिलिखितान्याहुः सर्वभूतानि कर्मणा’ (भा० स्त्री० ७।१२)। अभिलिखितानि सर्वतो न्यस्तानि। तत्तल्लक्षणैः पृथगवस्थापितानि। ली {अभिली} ली (लीङ् श्लेषणे)। ‘भीष्ममेवाभ्यलीयन्त सह सर्वैस्तवात्मजाः’ (भा० भीष्म० ७१।१०)। समाश्लिष्यन्न् इत्यर्थः। ‘कपिलाशवमभ्यलीयत’ (दशकु०)। शवेऽन्तरलीयतेत्यर्थः। ‘पश्चादुच्चैर्भुजतरुवनं मण्डलेनाभिलीनः’ (मेघ० ३७)। अभिलीनः समाश्रितः। ‘विहङ्गमाभिलीनाश्च लताः’ (हरि० २०१२)। शकुन्ताक्रान्ताः। ‘भ्रमराभिलीनयोः सुजातयोः पङ्कजकोषयोः श्रियम्’ (रघु० ३।८)। अभिलीनौ समाश्लिष्टौ। वच् {अभिवच्} वच् (ब्रू-वच व्यक्तायां वाचि)। ‘आचार्यो नाभिवक्तव्यः पुरुषेण विजानता’ (भा० वि० ५१।२)। अपवक्तव्य इत्यर्थः। वद् {अभिवद्} वद् (वद व्यक्तायां वाचि, वद सन्देशवचने)। ‘समूलो वा एष परिशुष्यति योऽनृतमभिवदति’ (प्रश्नोप० ६।१)। अभिवदति परस्याभिमुखे वदति, प्रत्युत्तरं वदतीत्यर्थः। ‘तं ह्यभ्युवाद’ (छां० उ० ४।२।१)। अभिसम्बोध्योवाच। ‘परस्त्रियं योऽभिवदेत्तीर्थेऽरण्ये वनेपि वा’ (मनु० ८।३५६)। अभिवदेत्=अभिलपेत्=आलपेत्=आभाषेत। ‘कामेन ताताभिवदाम्यहं त्वाम्’ (भा० वि० ७।१०)। आभिमुख्येन वदामि। ‘एतद्वा अश्वस्य प्रियं नामधेयम् (यद्ययुरिति) प्रियेणैवैनं नामधेयेनाभिवदति’ (तै० ब्रा० ३।८।९।२)। अभिवदति अभिमुखीकृत्य वदति। ‘ते वा इमे इतरे छन्दसी गायत्रीमभ्यवदेताम्’ (ऐ० ब्रा० ३।२८)। अभ्यवदेताम्=सप्रश्रयं समबोधयेताम्। ‘पूर्वो राज्ञोऽभिवदति’ (श० ब्रा० ३।३।४।१४)। उक्तोर्थः। ‘जारं चौर इत्यभिवदन् दाप्यः पञ्चशतं दमम्’ (याज्ञ० २।३०१)। अभिवदन् व्यपदिशन् अपदिशन् निर्दिशन्। ‘यत्कर्म क्रियमाणमृगभिवदति’ (ऐ० ब्रा० १।४)। अभिवदति कीर्तयति परामृशति। ‘एतद्वै तदक्षरं गार्गि ब्राह्मणा अभिवदन्ति’ (श० ब्रा० १४।६।८।८)। व्याहरन्ति, उदाहरन्ति आचक्षते। अभिवदति गुरुं देवदत्तः। नमस्करोतीत्यर्थः। उपसर्गो विशेषकः। अभिवादयते गुरुं देवदत्तं देवदत्तेन वा। नमस्कारयतीत्यर्थः। ‘तात प्राचेतसान्तेवासी लवोऽभिवादयते’ (उत्तर० ६)। वद सन्देशवचने। अभिपूर्वकत्वान्नमस्कारार्थता। अभिवादये देवदत्तोऽहं भोः। ‘सम्बन्धिशब्दाश्च सर्वे सापेक्षा विना पदान्तरेण न पूर्णमर्थमभिवदन्ति’ (शा० भा०)। अभिवदन्ति वदन्ति। ‘शिवेनाभिवदामि त्वां गच्छ युध्यस्व शत्रुभिः’ (भा० द्रोण० ४।११)। शिवेनाभिवदामि साशीर्वचनं वच्मि। ‘नानर्णसमवाये तु नैकं द्वौ युगपदभिवदेयाताम्’ (कौ० अ० ३।११।१९)। अभिवदेयाताम् अभियुञ्जीयाताम्। ‘अभिवाद्य नमस्यन्तं शूरं ससुहृदं सुतम्’ (रा० २।४४।२९)। अभिवाद्य चरणौ स्पृष्ट्वा। अपर आह—प्रवरोच्चारणमभिवादनम्, तत्पूर्वकम्। ‘नन्वशक्तमिदं सूत्रमिमावर्थावभिवदितुम्’ (ब्र० सू० १।१।२ शां० भा०)। अभिवदितुमभिधातुम्। ‘को नु मार्हेन्नाम्नैवाभिवदितुम्’ (जै० ब्रा० २।५३)। अभिवदितुमभिधातुम् अभिसम्बोधयितुम्। ‘न खलु भवान् अस्मत्संकल्पानभिवादकैः’ (कि०)। अभिवादकोऽनुकूलं वदिता। ‘तदभिवादिन्येषर्ग्भवति’ (नि०)। वन् {अभिवन्} वन् (वन षण संभक्तौ)। उदा वर्धन्तामभिषाता अर्णाः (ऋ० ५।४१।१४)। अभिषाताः संभक्ताः (मरुद्भिः)। वप् {अभिवप्} वप् (डुवप् बीजसन्ताने, बीजसन्तानं क्षेत्रे विकिरणं गर्भाधानं च, अयं छेदनेऽपि)। ‘स्वप्नेनाभ्युप्या चुमुरिं धुनिं च’ (ऋ० २।१५।९)। अभ्युप्य=अवकीर्य=आकीर्य। ‘अभि स्वपूभिर्मिथो वपन्त’ (ऋ० ७।५६।३)। वश् {अभिवश्} वश् (वश कान्तौ कान्तिरिच्छा)। ‘वृषेव बध्रीँ रभि वष्ट्योजसा’ (ऋ० २।२५।३)। अभिवष्टि ईष्टे प्रभवति। ‘स दूतो विश्वेदभिवष्टि सद्मा’ (ऋ० ४।१।८)। अभिवष्टि=अभीच्छति प्राप्तुम्। वस् {अभिवस्} वस् (वस आच्छादने)। ‘भस्मनाभि वासयति’ (तै० सं० २।६।३।४)। अभित आच्छादयतीत्यर्थः। वह् {अभिवह्} वह् (वह प्रापणे)। ‘ततोऽभ्यवहदव्यग्रो वैराटिः सव्यसाचिनम्। यत्रातिष्ठत् कृपो राजन्योत्स्यमानो धनञ्जयम्’ (भा० वि० ५५।६०)॥ अभ्यवहत् (कृपसमीपं) प्रापयत्। वा {अभिवा} वा (वा गतिगन्धनयोः)। ‘मयोभूर्वातो अभि वातूस्राः’ (ऋ० १०।१६९।१)। अभिवातु आभिमुख्येन वातु। ‘शन्न इषिरो अभि वातु वातः’ (ऋ० ७।३५।४)। ‘सुखो वातोऽभिवाति माम्’ (भा० वि० ६८।७४)। उक्तोऽर्थः। वाश् {अभिवाश्} वाश् (वाशृ शब्दे)। ‘अभि त्वा नक्तीरुषसो ववाशिरेऽग्ने वत्सं न स्वसरेषु धेनवः’ (ऋ० २।२।२)। अभिववाशिरे आभिमुख्येन वाश्यन्ते शब्दायन्ते, सस्नेहं सादरं चाकारयन्ते। विश् {अभिविश्} विश् (विश प्रवेशने)। ‘मदनाभिविष्ट०’ (रा० ५।११।१८)। अभिविष्टः=आविष्टः। वी {अभिवी} वी (वी गतिव्याप्तिप्रजनकान्त्यसनखादनेषु)। ‘वामं नृभ्यो अभिवीताः सखिभ्यः’ (ऋ० ७।२७।४)। अभिवीता प्रेरिता (दक्षिणा)। वृ {अभिवृ} वृ (वृञ् वरणे)। ‘घृतेन द्यावापृथिवी अभीवृते’ (ऋ० ६।७०।४)। अभीवृते आकीर्णे आच्छादिते। सांहितिको दीर्घः। ‘अयं स शिङ्क्ते येन गौरभीवृता’ (ऋ० १।१६४।२९)। उक्तोऽर्थः। ‘(तम्) अभ्यवारयदत्युग्रः क्रूरकर्माऽऽपगासुतः’ (भा० उ० ६१।३४)। इदं नातितिरोहितम्। ‘अभिवृत्य सपत्नान्’ (अथर्व० १।२९।२)। अभिमुखं पर्यावृत्येत्यर्थः। वृत् {अभिवृत्} वृत् (वृतु वर्तने)। ‘भरतो मन्त्रिभिः सार्धमभ्यवर्तत’ (रा० २।९१।३८)। राजासनमुपायादित्यर्थः। ‘अभिवर्तति लक्ष्मीस्तं प्राचीमिव दिवाकरः’ (भा० उ० १३५।३१)। अभिमुखं यातीत्यर्थः। ‘अभ्यवर्तत पुत्रस्ते पाण्डवानामनीकिनीम्’ (भा० द्रोण० १५३।१३)। समासादयदित्यर्थः। ‘नाभ्यवर्तन्त राजानः सहिता वानरध्वजम्’ (भा० भीष्म० ११७।३९)। साम्मुख्यं नादधुरित्यर्थः। ‘स इदानीं जरासन्धः किमर्थं नाभिवर्तते’ (हरि० २।४३।५४)। अभिमुखं नायाति। ‘नानाप्रहरणैः क्रुद्धस्तत्सैन्यं सोऽभ्यवर्तत’ (रा० १।२७।४०)। अभ्यवर्तत अभ्ययात्। ‘वदनं मधुकरोऽभिवर्तते’ (शा० १)। अभिवर्ततेऽभितो वर्तते, परिवर्तते परिभ्रमति। ‘एकीभूतस्तदा राजन् सोऽभ्यवर्तत मां युधि। दीर्घारण्यानि दक्षिणां दिशमभिवर्तन्ते’ (उत्तर० २)। दक्षिणस्यां दिशि वितायन्त इत्यर्थः। इत एवाभिवर्तते देवः। इहैवोपैतीत्यर्थः। ‘सहस्रसनिं वाजमभिवर्तस्व रथ’ (आश्व० गृ० २।६।५)। वाजमभिलक्ष्य प्रयाहीत्यर्थः। ‘संवत्सरः सर्वाणि भूतान्यभिवर्तते’ (श० ब्रा० ८।४।१।१५)। ‘(भार्यां गान्धारीं कथम्) आनुकूल्ये वर्तमामां धृतराष्ट्रोऽभ्यवर्तत’ (भा० आदि० ११५।५)। अभ्यवर्तत उपैत्। ‘ये चैनमभिवर्तन्ते याचितार इतस्ततः’ (रा० १।२९।८)। उपयान्ति, उपसर्पन्ति प्राप्नुवन्ति। ‘अस्तमभ्यागमत्सूर्यो रजनी चाभ्यवर्तत’ (रा० २।१३।१६)। अभ्यवर्तत उपातिष्ठत आगच्छत्, उपानमत्, अवातरत्। ‘अनश्वासो ये पवयोऽरथाः। इन्द्रेषिता अभ्यवर्तन्त दस्यून्’ (ऋ० ५।३१।५)। अभ्यवर्तन्त=अभ्यभवन्, प्रासहन्त, व्यजयन्त। ‘शोको महानभिवर्ततेऽयम्’ (रा० ४।२४।१६)। उक्तोऽर्थः। ‘अभि त्वा देवः सविताऽभि सोमो अवीवृतत्’ (ऋ० १०।१७४।३)। ‘यस्यां देवा असुरान् अभ्यवर्तयन्’ (अथर्व० १२।१।५)। रिणजधिकः। अर्थस्त्वनधिकः। ‘वर्तयत तपुषा चक्रियाभि तम्’ (ऋ० २।३४।९)। चक्रेण चक्रयता यानेन आक्रमयतेत्युक्तं भवति। ‘तेनास्मान् ब्रह्मणस्पतेऽभि राष्ट्राय वर्तय’ (ऋ० १०।१७४।१)। राष्ट्रे स्वामिनो नः कुर्वित्याह। ‘तस्य कल्यगता भार्या चरितुं नाभ्यवर्तत’ (भा० शां० १४४।२)। नाभ्यवर्तत इह न न्यवर्तत। कल्यगता प्रातर्गता। ‘सरय्वाश्चोत्तरे तीरे राज्ञो यज्ञोऽभ्यवर्तत’ (रा० १।१४।१)। अभ्यवर्तत प्रावर्तत प्राक्रम्यत। ‘पञ्च तं (दानवं) नाभ्यवर्तन्त विपरीतेन कर्मणा। वेदो धर्मः…’ (मार्क० पु० १७८।१)॥ तत्र दानवेन संन्यधीयन्तेत्यर्थः। ‘अभीवर्तेन मणिना येनेन्द्रो अभिवावृधे’ (अथर्व० १।२९।१)। अभितो वर्तते चक्रमनेनेति अभिवर्तो नेमिः। उपसर्गस्य धञ्यमनुष्ये बहुलम् इति दीर्घः। वृध् {अभिवृध्} वृध् (वृधु वृद्धौ)। ‘वर्धस्व पत्नीरभि जीवो अध्वरे’ (ऋ० ५।४४।५)। पत्नीरभि वर्धस्व ता अतिक्रामेत्याह। ‘वार्यमाणस्य वाञ्छा विषयेष्वभिवर्धते’ (कथा० ३१।९१)। भूयो वर्धत इत्यर्थः। ‘दातारो नोऽभिवर्धन्तां वेदाः सन्ततिरेव च’ (मनु० ३।२५९)। ‘हविषा कृष्णवर्त्मेव भूय एवाभिवर्धते’ (मनु० २।९४)। इहाभिर्नार्थे विशेषं करोति। ‘पुरा वोऽर्थोऽभिवर्धते’ (भा० वन० ८।१२)। नश्यतीत्यर्थः। इहाभिरर्थं विपर्यासयति। विरलोऽत्रार्थेऽभिवृधेः प्रयोगः। अतिवर्तते निवर्तते इति नीलकण्ठधृते पाठान्तरे। वृष् {अभिवृष्} वृष् (वृषु सेचने)। ‘यदीमेनाँ उशतो अभ्यवर्षीत्’ (ऋ० ७।१०३।३)। वर्षेणाभिषिक्तवान् इत्यर्थः। ‘समा द्वादश पर्जन्यस्तद्राष्ट्रं नाभिवर्षति’ (भा० सौ० १५।२३)। नाभिवर्षति नाभिषिञ्चति। ‘सस्यानि मन्दमभिवर्षति वृत्रशत्रौ’ (ब० बृ० सं० १९।२१)। उक्तोऽर्थः। ‘तथाभिवर्षेत्स्वं राष्ट्रं कामैरिन्द्रव्रतं चरन्’ (मनु० ९।३०४)। राष्ट्रे काम्यानां वृष्टिं कुर्यादित्यर्थः। ‘मण्डूको यदभिवृष्टः कनिष्कन्’ (ऋ० ७।१०३।४)। ‘रुधिरं च महाकायावभिवृष्टाविवाचलौ’ (भा० द्रोण० १७८।३१)। उक्तोऽर्थः। व्यध {अभिव्यध} व्यध (व्यध ताडने)। ‘मा नो विदन् विव्याधिनो मो अभिव्याधिनो विदन्’ (अथर्व० १।१९।१)। अभिमुखमागत्य विध्यन्ति ये तेऽभिव्याधिनः। ‘युधिष्ठिरं सप्तभिरभ्यविध्यत’ (भा० शल्य० १७।१२)। उक्तोऽर्थः। व्ये {अभिव्ये} व्ये (व्येञ् संवरणे)। ‘अभि व्ययस्व खदिरस्य सारम्’ (ऋ० ३।५३।१९)। अभिव्ययस्व वस्स्व आच्छादय परिधेहि। अभिर्धात्वर्थेनैव गतार्थ इति सुपरिहरः। शंस् {अभिशंस्} शंस् (शंसु स्तुतौ)। ‘अनिन्द्रियो वा एषोऽपदेवो भवति यमभिशंसन्ति’ (जै० ब्रा० १।९६)। अभिशंसन्ति दोषेणाभियुज्य कथयन्ति। ‘यमजघ्निवांसमभिशंसेयुः’ (तै० सं० २।१।१०।१०)। मिथ्या पापसंयोजनमभिशंसनमिति भट्टभास्करः। ‘अनेनसमेनसा सोऽभिशस्तात्’ (ऐ० ब्रा० ५।३०)। अभिशस्तात् अभिशंसेत् अपवदेत्। ‘महापापोपपापाभ्यां योऽभिशंसेन्मृषा परम्’ (याज्ञ० ३।२८५)। अभियुक्तं कथयदित्यर्थः। ‘पतनीयेन कर्मणा कृतेनाभिशस्यमानस्य’ (सत्या० श्रौ० २२।२।१९)। दूष्यमाणस्य, अभ्याख्यायमानस्य। ‘किं नाम कृपणं दैवमशक्तमभिशंससि’ (रा० २।२३।७)। अभिशंससि प्रशंससि। अत्यन्तं विरलोऽत्रार्थेऽन्यत्र प्रयोगः। प्रकृते चायमेवार्थः सङ्गच्छते। कश्च दैवेन सौमित्रे योद्धमुत्सहते पुमान् इति दैवप्रभावं स्तुवन्तं रामं प्रति लक्ष्मणस्योक्तिरियम्। ‘यानि मिथ्याभिशस्तानां पतन्त्यश्रूणि राघव’ (रा० २।१००।५९)। मिथ्यादूषितानाम्। दोषेणाभियुज्य ख्यातोऽभिशस्तो भवति। इह धातुः स्तुत्यर्थं विहाय कथनमात्रमर्थान्तरं सङ्क्रान्तः। सोऽयं सङ्क्रमोऽन्यत्रापि बहुलं लक्ष्यते। ‘स्तेनोऽभिशस्तो ब्राह्मणो राजन्यो वैश्यो वा परस्मिल्ँलोकेऽपरिमिते निरये वृत्ते जायते’ (आप० ध० (२।२।६)। स्तेनोभिशस्तः स्तेनः सन्यस्तथाऽनाख्यातः। अत्राभिर्नञर्थे। अन्यत्र दुर्लभोऽर्थः। ‘आतुरामभिशस्तां वा चौरव्याघ्रादिभिर्भयैः’ (गाम्) (मनु० ११।११२)। अभिशस्तामाक्रान्तामिति कुल्लूकः। कथमस्यार्थस्य लब्धिरिति न जानीमः। ‘दुःशासनस्तूपहतोऽभिशस्तो नावर्तते मन्युवशात् कृतघ्नः’ (भा० उ० ३६।१८)। अभितः शस्त्रै र्दीर्ण इति नीलकण्ठः। व्यक्तमसौ शसु हिंसायाम् इति धातोर्निष्ठायां रूपं पश्यति। धृष्टार्थादन्यत्र निष्ठायामिट् स्यादेवेति न पश्यति। अर्थासङ्गतिं चापि न पश्यति। उत्तमादिलक्षणाख्यानप्रसङ्गे दुःशासनोऽधम इति विवक्षन्निदमाह–दुःशासन इति। तत्र शस्त्रालीढः स उत नेति वधोऽनवकाशम्। तेन दूषित इति प्रसिध्यन्नर्थ एव ग्राह्यः। ‘अभिशस्ता इवाभूवन् ध्यानमूकत्वमास्थिताः’ (भा० द्रोण० ३३।५)। ‘वेदाध्यायं हत्वा सवनगतं चाभिशस्तः’ (सत्या० श्रौ० २६।६।५५)। अभिशस्त इति ब्रह्मघ्नोऽभिधानमिति टीका। ‘तितिक्षन्ते अभिशस्तिं जनानाम्’ (ऋ० ३।३०।१)। अभिशस्तिं गर्हां निन्दाम्। ‘नभो न रूपं जरिमा मिनाति पुरा तस्या अभिशस्तेरधीहि’ (ऋ० १।७१।१०)। ‘अभिशस्तिपा भुवनस्य राजा’ (ऋ० ९।९६।१०)। अभिशस्तिरभ्याख्यानं दोषारोपः। ‘भूमिर्मातादितिर्नो जनित्रं भ्रातान्तरिक्षमभिशस्त्या नः’ (अथर्व० ६।१२।२)। अभिशस्त्याऽभिशंसनेन। मिथ्यापवादजनितात् पापादिति सायणः। ‘इति देवी महेष्वासं परिगृह्याभिशस्य च’ (रा० २।११।१६)। अभिशस्य प्रशंस्य। ‘ब्राह्मणमनृतेनाभिशंस्य’ (व० ध० २३।३९)। अभियुज्येत्यर्थः। ‘अनभिशस्तेन्यमञ्जसा सत्यमुपगेषम्’ (वा० सं० ५।५)। अभिपूर्वः शंसतिर्गर्हार्थे वर्तत इत्युवटः। ‘अनभिशस्तेन्यमगर्ह्यम्। पञ्चाशद् ब्राह्मणो दण्ड्यः क्षत्रियस्याभिशंसने’ (मनु० ८।२६८)। अभिशंसने आक्रोशे। ‘स्वभावात्क्रूरकर्माणश्चान्योन्याभिशंसिनः’ (भा० वन० १९०।५६)। अन्योन्यस्य दूषका इत्यर्थः। ‘मिथ्याभिशंसिनो दोषः’ (याज्ञ० ३।२८४)। ब्रह्महत्यादिकमनेन कृतमिति मिथ्या शंसति कथयति दुदूषयिषया, तस्य। शिक्ष् {अभिशिक्ष्} शिक्ष् (शिक्ष विद्योपादाने)। ‘क्रियास्वपि च सर्वासु विशेषानभ्यशिक्षयत्’ (भा० आदि० २२१।७३)। अभ्यशिक्षयत् अग्राहयत्, तेषु विशेषेष्वभिव्यनयत्। ‘चतुष्पादं धनुर्वेदं शस्त्रग्रामं ससङ्ग्रहम्। अचिरेणैव कालेन गुरुस्तावभ्यशिक्षयत्’ (हरि० २।३३।७)॥ अभिः साकल्ये। शी {अभिशी} शी (शीङ् शये)। ‘ते हासुरा असूयन्त इवोचुर्यावदेवैष विष्णुरभिशेते तावद् वो दद्मः’ (श० ब्रा० १।२।५।१)। यावदभिशेते यावन्तं प्रदेशं शयनेन (निपद्य) परिगृह्णाति आवृणोति। शुच् {अभिशुच्} शुच् (शुच शोके छन्दसि तु बहुलं दीप्तौ वर्तते)। ‘यदि शोको यदि वाभिशोकः’ (अथर्व० १।२५।३)। अभिशोकोभ्यधिकः शोको दीप्तिः। ‘मा द्यावापृथिवी अभिशोचीः’ (वा० सं० ११।४५)। मा सन्तापयेत्यर्थः। ‘यां ज्ञात्वा नाभिशोचन्ति ब्राह्मणास्तत्त्वदर्शिनः’ (भा० शां० ३०२।२९)। अभिशोचन्ति अभिलक्ष्य शोचन्ति दुःख्यन्ति। शुम्भ् {अभिशुम्भ्} शुम्भ् (शुभ, शुम्भ भाषणे, भासने इत्येके, हिंसायामित्यन्ये)। ‘समानं वर्णमभिशुम्भमाना’ (अथर्व० १।९२।१०)। समानेन वर्णेन भासमाना। श्वस् {अभिश्वस्} श्वस् (श्वस प्राणने)। ‘अभिश्वसन्त्स्तनयन्नेति नानदत्’ (ऋ० १।१४०।५)। अभिश्वसन् अभिवान्। सच् {अभिसच्} सच् (षच समवाये)। ‘पोषैरभि नः सचध्वम्’ (अथर्व० १८।४।६२)। अभिसचध्वम् अभितः समवेतेत्यर्थः। ‘रातिषाचो अभिषाचः स्वर्विदः’ (ऋ० १०।६५।१४)। सञ्ज् {अभिषञ्ज्} सञ्ज् (षञ्ज सङ्गे)। ‘ततो देवानसुरा अभ्यषजन्त। तेन्योऽन्यं युयुधिरे’ (का० सं० कल्प० रेवती० ६)। अभ्यषजन्त पराभावयन् पराजयन्त। ‘भवांस्तत्राभिषज्येत किं स्यात्कृच्छ्रतरं ततः’ (रा० ३।७।२१)। अभिषज्येत मया कृतपराधो भवेदित्यर्थ इति कतकः। अभिषज्येत पोड्येतेति तु रामः। रामस्य सुतीक्षणं महर्षि प्रत्युक्तिरियम्। ‘अभिषज्यमाने तु गुरौ तद्वृत्तं रोषकारितम्’ (भा० वि० ५१।१६)। अभिषह्यमाणे, अभिमृष्यमाणे, परिभूयमाणे। अभिद्यमाने शेषकारितम् इति पाठान्तरे। ‘न च सन्दर्शने किं चित् प्रवृत्तमभिसञ्जयेत्’ (भा० वि० ४।२९)। राज्ञां सन्दर्शने समक्षं प्रवृत्तमपि भक्तादिवानमहंपूर्विकयाऽनाकारितः सन् न स्वीकुर्यादिति नीलकण्ठः। अपि सञ्जयेदिति नीलकण्ठधृतः पाठः। ‘अभिषक्तो ह्यभिषजेत् आहन्याद् गुरुणाहतः’ (भा० वन० २९।२६)। अभिषक्तस्तापित इति नीलकण्ठः। अयं तात्पर्यार्थ उक्तः स्यात्। ‘पार्थानामभिषङ्गेण तथा क्रुद्धं जनार्दनम्’ (भा० वन० १२।८)। अभिषङ्गः पराभवः। त्वभिषङ्गः पराभव इत्यमरश्च। ‘व्यतीपातादिसर्वदोषाभिषङ्गरहितेऽहनि’ (हर्ष० चतुर्थ उच्छ्वासे)। अभिषङ्गः सम्बन्धः। ‘कन्यका दुन्वन्ति हृदयं मनुष्याणामीदृशाद् दूरभिषङ्गात्’ (मालती० ७)। अभिषङ्गः संसर्गः, आसङ्गः। ‘जाताभिषङ्गो नृपतिर्निषङ्गात्’ (रघु० २।३०)। जाताभिषङ्गः प्राप्तपराभवः। ‘ततोऽभिषङ्गालिविप्रविद्धा’ (सीता) (रघु० १४।५४)। अभिषङ्ग आकस्मिक आघातः। ‘विनोदयिष्यन्ति नवाभिषङ्गाम्’ (रघु० १४।७७)। प्रत्यग्रदुःखाम्। ‘उच्चारितं मे मनसोऽभिषङ्गात्’ (भा० उ० ३०।१)। अभिषङ्गाद् आवेगाद् उद्वेगात् क्षोभात्। ‘अभिघाताभिचाराभ्यामभिशापाभिषङ्गतः’ (सुश्रुत० उ० अ० ३९)। अभिषङ्गो भूताद्यावेशः। ‘क्षेपायमाणमभिषङ्गव्यलीकं निगृह्णाति ज्वलितं यश्च मन्युम्’ (भा० शां० २९९।११)। अभिषङ्गोभिनिवेशः। व्यलीकमप्रियम् सद् {अभिषद्} सद् (षद्लृ विशरणगत्यवसादनेषु)। ‘अथान्यो भिषगभिषदेत्’ (का० सं० विमान० शिष्योपक्रम० अ०)। अभिषदेत् अभिषीदेत् अभ्यागच्छेत्। ‘मृधा वा एषोऽभिषण्णः’ (तै० सं० २।४।२।३)। मृधाऽभिषण्णः सङ्ग्रामेणाभिभूतः। सि {अभिषि} सि (षिञ् बन्धने)। ‘तैस्त्वा सर्वैरभिष्यामि पाशैः’ (अथर्व० ४।१६।९)। अभिष्यामि बध्नामि। अभिस्तु सर्वैरित्यनेन गतार्थः। सिच् {अभिषिच्} सिच् (षिच क्षरणे)। ‘यत्काम इदमभिषिञ्चामि’ (अथर्व० ६।१२२।५)। अभिषिञ्चामि अभितो निनयामि। इदम् इदानीम्। ‘तथाभ्यषिक्त वारीणि पितृभ्यः शोकमूर्च्छितः’ (भट्टि० ६।२३)। सलिलं न्यवपत्, उदकमकरोदित्यर्थः। ‘तद्यथा जक्षुषेऽभिषिञ्चेदेवं तत्’ (श० ब्रा० २।४।२।२३)। भुक्तवन्तमाप्लावयेदित्यर्थः। ‘सङ्गे पुनर्बहुतराममृताभिषिक्ताम्’ (चौर० २९)। अमृतेनाभिवृष्टामित्यर्थः। ‘अथ वपुरभिषेक्तुं तास्तदम्भोभिरीषुः’ (शिशु० ७।७५)। अभिषेक्तुमाप्लावयितुम्। ‘अग्निवर्णमभिषिच्य राघवः स्वे पदे तनयम्…’ (रघु० १९।१)। अभिषेचनेनाभिषेकपूर्वकं स्वस्थाने प्रतिष्ठाप्येत्यर्थः। ‘अभिषेकं करिष्यामि तासु नित्यमनुव्रता’ (रा० २।२७।१९)। अभिषेकं स्नानम्। ‘कृताभिषेको गङ्गायाम्’ (रा० १।४४।३०)। उक्तोऽर्थः। ‘उपनीयतां मन्त्रेण संभृतः कुमारस्याभिषेकः’ (विक्रम०)। इहाभिषेकार्थं जलमभिषेक उक्तः। तादर्थ्यात्ताच्छब्धम्। ‘किं पुष्करजलैरभिषेचनेन’ (हरि० १।१।२)। अभिषेचनं स्नानम्। सु {अभिषु} सु (षुञ् अभिषवे। अभिषवः स्नानं सुरासन्धानं च)। ‘रामाभिषवसंयुक्ताश्चक्रुरेव कथा मिथः’ (रा० २।६।१६)। रामाभिषवो रामाभिषेकः। अत्र धातुः स्नानमभिधत्ते। सृ {अभिसृ} सृ (सृ गतौ)। ‘पराजितश्चेद् द्विगुणदण्डः क्रियेत न कश्चन राजानमभिसरिष्यति’ (कौ० अ० ३।२०।६)। अभिसरिष्यत्यभ्युपैष्यति (न्यायार्थम्)। ‘पतिलोभेन यं गङ्गा विनीताऽभिससार ह’ (हरि० १।२७।५, १।३२।४४)। अभिससार अभिसरणं अभिलक्ष्य सरणं कृतवती, प्रोवाह। ‘यद्येतावान् बहुमानः, किं नाभिस्रियते। …किन्तु सहसाऽभिसृतः प्रत्युपकारदुर्लभतया पुनर्मे दुर्लभो भवेदिति विलम्बे’ (चारु० २)। ‘आर्ये यदि स मनीषितस्तकिमर्थमिदानीं सहसा नाभिसार्यते’ (मृच्छ० २)। स्वार्थे णिच्। ‘पुरोऽभिसस्रे सुरसुन्दरीजनैः’ (कि० ८।४)। ‘अभिससार न वल्लभमङ्गना’ (शिशु० ६।२६)। अनन्तरोदीरित एवार्थः। ‘इत्यलघुना लघुसमुत्थानेन सैन्यचक्रेणाभ्यसरम्’ (दशकु० पृ० १६५)। अभ्यसरं प्रायाम्। ‘छिन्धि भिन्द्धि प्रधाव त्वं पातयाभिसरेति च। अश्रूयन्त महाघोराः शब्दाः…’ (भा० आदि० १९।१।८)॥ अभिसर=अनुसर। ‘अभि स्ववृष्टिं मदे अस्य युध्यतो रध्वीरिव प्रवणे सस्रुरूतयः’ (ऋ० १।५२।५)। अभिसस्रुः=अभिसस्यन्दिरे। ‘अनभियुक्तस्तु लघुव्यसनः सुखेन व्यसनं प्रतिकृत्यामित्रो यातव्यमभिसरेत्’ (कौ० अ० ७।५।८)। अभ्युपपद्येत, साहायकमाचरेत्, साचिव्यं कुर्यात्। ‘अनभिसरतां द्वादशपणो दण्डः’ (कौ० अ० ४।३।९)। साहाय्यार्थं नोपसर्पतामित्यर्थः। ‘सुखा हि प्राप्तुं पालयितुमभिसारयितुं च भवति’ (अल्पा प्रत्यासन्ना भूः) (कौ० अ० ७।१०।१८)। अभिसारयितुं संरक्षणायोपैतुम्। ‘लोचनैरभिसृतस्य चेतसः प्राभवन्न सुरलोकसुभ्रुवः’ (पारिजात० १७।११)। कृताभिसरणस्य सङ्केतं प्रतियियासतश्चेतसो न प्राभवन्नेशाञ्चक्रिरे। ‘मन्मथाभिसरा तदगारमभिसरामि’ (दशकु०)। अभिसरः सहायः। अनुप्लव: सहायश्चानुचरोऽभिसरः समा इत्यमरः। ‘कृत्वा साभिसरमुत्तरापथं प्राहिणोत्’ (हर्ष० पृ० १५०)। ‘मया साभिसारमकरोत्स्वामी’ (हर्ष० पृ० २७)। अभिसारोऽभिसरः। ‘लोहाभिसारो निर्वृत्तः, कुरुक्षेत्रमकर्दमम्’ (भा० उ० १६०।९३, १६१।११)। लोहाभिसारः शस्त्रादीनां नीराजनादिकम्। ‘त्रिपक्षादूर्ध्वमनभिसारं राजा हरेत्’ (कौ० अ० ३।१६।२२)। अनभिसारं ममेदं मे दीयतामित्यप्रार्थितम्। ‘अतो विपरीता रोगाणामभिसरा हन्तारः प्राणानाम्’ (चरक० सूत्र० २९।८)। अभिसरा आनेतारः। ‘तद्वदासीदभीसारो द्रोणपार्षतयो रणे’ (भा० द्रोण० १९१।३१)। अभीसारोऽनुसारः। ‘श्वोऽभिसारः पुरस्य नः’ (रा० ६।९।१९)। अभिसार आस्कन्दः। अन्यत्राभिसारः सङ्केतस्थानं कामुकानाम्। ‘शत्रोः सर्वाभिसारे सति रचयति यस्तस्य सर्वापहारम्’ (प्र० सर्व० मङ्गलश्लोके द्वितीये। सर्वाभिसारमिच्छन्ति सर्वसंनहनं बुधाः (प्र० सर्व०)। निगदव्याख्यातम्। ‘अभिसारेण सर्वेण तत्र युद्धमवर्तत’ (भा० वन० १३ ४।)। आयुधानां सर्वतः सरणमभिसारः। ‘स पन्थानमासाद्य समुद्राभिसरं तदा’ (भा० शां० १६९।६)। समुद्रगामिनं सागरमुपतिष्ठमानम्। ‘अदण्ड्यागन्तुकी गौश्च सूतिका वाऽभिसारिणी’ (याज्ञ० २।१६३ मिताक्षरायामाशनसं वचः)। अभिसारिणी स्वयूथात्प्रच्युता पुनः स्वयूथगामिनी। ‘एते ते दैवतानामसुरपुरवधे गच्छन्त्यभिसरीम्’ (प्रतिमा० ३।७)। सृज् {अभिसृज्} सृज् (सृज विसर्गे)। ‘मा नोऽभि स्रा मत्यं देवहेतिम्’ (अथर्व० ११।२।१९)। अभिस्राः=अभिस्राक्षीः, उपरि नो मा क्षैप्सीः, मा नोऽभिलक्ष्य प्रास्थः। मेतो मुञ्चेत्यर्थः। ‘यदोषघीरभिसृष्टो वनानि च’ (ऋ० १०।९१।५)। ‘तेषामाजिं यतामभिसृष्टानां वायुमुखं प्रथमः प्रत्यपद्यत’ (ऐ० ब्रा० २।२५)। अभिसृष्टानां सन्नद्धानाम् इति षड्गुरु०। अभितः प्रवृत्तानामिति सायणः। ‘त्वयाऽभिसृष्टेन हतः शैनेयेन महात्मना’ (भा० शल्य० ६१।३५)। अभिसृष्टेन प्रेरितेन। सृप् {अभिसृप्} सृप् (सृप्लृ गतौ)। ‘तस्य ह ज्येष्ठः पुत्रोऽभिसृप्य मुखमभिजग्राह’ (शां० ब्रा० ३०।५)। अभिसृप्य=उपसृप्य उपेत्य। सो {अभिषो} सो (षो अन्तकर्मणि)। ‘तैस्त्वा सर्वैरभिष्यामि पाशैः’ (अथर्व० ४।१६।९)। अभिदधामि, प्रसिनामि, बध्नामि। स्कन्द् {अभिस्कन्द्} स्कन्द् (स्कन्दिर् गतिशोषणयोः)। ‘अभिचस्कन्द वन्दनेव वृक्षम्’ (अथर्व० ७।१२०।२)। अभितो व्याप्ता वर्तत इत्यर्थः। स्था {अभिष्ठा} स्था (ष्ठा गतिनिवृत्तौ)। ‘अभिवाद्याभिसंहृष्टौ गमनायाभितस्थतुः’ (रा० १।२३।४)। अभितस्थतुरभिमुखं स्थितौ। अभितष्ठतुरिति तु पाणिनीयाः। ‘पदाऽभितिष्ठन्ति’ (वेदिम्) (श० ब्रा० १।२।५।२६)। वेद्यां पदानि निदधतीत्यर्थः। ‘इदमहं रक्षोऽभितिष्ठामि’ (वा० सं० ६।१६)। पादेनाभित आक्रम्य तिष्ठामीत्यर्थः। ‘अभितिष्ठ पृतन्यतः’ (वा० सं० ११।२०)। आक्रामेत्यर्थः। ‘अभितिष्ठामि ते मन्युं पार्ष्ण्या प्रपदेन च’ (अथवे० ६।४२।३)। आक्रम्य तिष्ठामीत्यर्थः। ‘शत्रूयतामभितिष्ठ महांसि’ (तै० ब्रा० २।५।२।४)। शात्रवमिच्छतां तेजांस्यभितिष्ठ अभित आक्रामेत्युक्तं भवति। ‘तस्य पदा शिरोऽभितष्ठौ’ (श० ब्रा० ५।४।१।९)। उपापीडयदित्यर्थः। ‘अभिष्ठितो वरुणस्य पाशः’ (तै० सं० १।४।४५)। अभिष्ठितोऽभिभूय क्रान्तः। ‘अधः सपत्ना मे पदोरिमे सर्वेऽभिष्ठिताः’ (ऋ० १०।१६६।२)। अभिभूताः सन्तः स्थिताः। स्मि {अभिस्मि} स्मि (ष्मिङ् ईषद्धसने)। ‘तदा स्म मन्त्रं सहिताः प्रचक्रु स्त्रैलोक्यनाशार्थमभिस्मयन्तः’ (भा० ३।१०१।१९)। त्रिदशानामुपरि स्मयमाना असुराः। स्यन्द् {अभिष्यन्द्} स्यन्द् (स्यन्दू प्रस्रवणे)। ‘यदि त्वामीदृशं रामभद्रः पश्येत्तदास्य हृदयं स्नेहेनाभिष्यन्देत’ (उत्तर० ५)। अभिष्यन्देत द्रवेत् प्रस्रवेत्। अभिरविशेषकः। ‘सततमभिष्यन्दमानमेधमेदुरितनीलिमा’ (गिरिः) (उत्तर० १)। अभिष्यन्दमानो वर्षन्। ‘प्रायेण सर्वे नयनामयास्ते भवन्त्यभिष्यन्दनिमित्तमूलाः’ (सुश्रुत० उत्तर० ६।२)। नयनाभ्यां जलबिन्दुनिपतनमभिष्यन्दः। ‘भूतपूर्वमभूतपूर्वं वा जनपदं परदेशापवाहनेन स्वदेशाभिष्यन्दवमनेन वा निवेशयेत्’ (कौ० अ० २।१।१)। अभिष्यन्दोऽतिरेकः (प्रजानाम्)। ‘स्वर्गाभिष्यन्दवमनं कृत्वेव विनिवेशितम्’ (रघु० १५।२९, कु० ६।३७)। उक्तोऽर्थः। ‘गुर्वभिष्यन्दिभक्तानि’ (विष्णुधर्मोत्तरे २।४६।४४)। अमिष्यन्दीनि मलशैथिल्यकराणि। ‘दिवास्वप्नात् पुरोवाताद् गुर्वभिष्यन्दिभोजनात्’ (का० सं० खिल० सूतिकोप० श्लो० ४१)। उक्तोऽर्थः। नवं धान्यमभिष्यन्दि लघु संवत्सरोषितम् इत्यायुर्वेदविदः। अभिष्यन्दिरमणं शाखानगरमिति कोषः। स्वञ्ज् {अभिष्वञ्ज्} स्वञ्ज् (ष्वञ्ज परिष्वङ्गे)। ‘नाभिष्वजेत् परं वाचा कर्मणा मनसापि वा’ (भा० शां० २४०।२९)। नाभिष्वजेत् नाभिष्वजेत। न परिगृह्णीयान्ममायमिति न तत्र सज्जेत्। ‘अभिष्वक्तस्य कामेषु’ (सौन्दर० ११।१०)॥ अभिष्वक्त आसक्तः प्रसक्तः प्रसङ्गी। ‘अभिष्वङ्गस्तु कामेषु महामोह इति स्मृतः’ (भा० आश्व० ३६।३२)। अभिष्वङ्ग आसक्तिः। ‘आहारे शरीरे चानभिष्वङ्गात्’ (अवदा० जा० ७)। उक्तोऽर्थः। ‘नास्ति मे त्वय्यभिष्वङ्गः’ (रा० ६।१०।२१)। स्नेहः प्रेमा रागः। ‘असक्तिरनभिष्वङ्गः पुत्रदारगृहादिषु’ (भा० पु० १३।९। )। निगदव्याख्यातम्। ‘न तत्कुर्यादभिष्वङ्गं पापज्ञप्त्येकहेतवे। स्त्रीभिः कदाचन…’ (कथा० ६६।७१)॥ ‘स तं दृष्ट्वा झटित्येव गाढाभिष्वङ्गतो गतम्। सप्तमीं मदनावस्थाम्…’ (कथा० ८६।६७)॥ अभिष्वङ्गो रागः। अभिष्वङ्गे स्पृहायां च गभस्तौ च रुचिः स्त्रियामित्यमरः। अभिष्वङ्गो राग इति स्वामी। स्वृ {अभिस्वृ} स्वृ (स्वृ शब्दोपतापयोः)। ‘इह त्या सधमाद्या… हरी इन्द्र प्रतद्वसू अभि स्वर’ (ऋ० ८।१३।२७)। अभिस्वर अस्मान् प्रत्यागच्छेति दुर्गो निरुक्तवृत्तौ। हन् {अभिहन्} हन् (हन हिंसागत्योः)। ‘अगस्त्यस्य तदा क्रुद्धो वामेनाभ्यहनच्छिरः’ (भा० अनु० १००।२३)। अभ्यहनत्। अभिघातमकरोत्। अविध्यदित्यर्थः। ‘मर्मस्वभ्यवधीत् क्रुद्धः पादाष्ठीलैः सुदारुणैः’ (भा० सौ० ८।२४)। अभ्यवधीद् अभितोऽताडयदित्यर्थः। पादाष्ठीलैः पादग्रन्थिभिः। पार्ष्णिघातैरित्यर्थः। ‘ततः शङ्खाश्च भेर्यश्च…। सहसैवाभ्यहन्यन्त…’ (गीता० १।२३)॥ अभ्यहन्यन्त अताड्यन्त। ‘सोऽभिहतो व्यनदत्’ (ऐ० ब्रा० ४।२)। स वृत्रः। अभिहतः प्रहृतः। ‘अन्योन्यहराभिहतौ हरांशौ’ (लीला०)। अभिहतौ गुणितौ। ‘अस्त्रेण मेदिनीमभिहत्य’ (भा० द्रोण० ९९।५९)। अभिहत्य=आहत्य=ताडयित्वा। हर्य् {अभिहर्य्} हर्य् (हर्य गतिकान्त्योः)। ‘मनसा वै सम्राट् स्त्रियमभिहर्यति’ (श० ब्रा० १४।६।१०।१५)। हा {अभिहा} हा (ओहाङ् गतौ)। ‘तस्याभ्यग्निरैतशायन एत्याकालेऽभिहाय मुखमप्यगृह्णात्’ (ऐ० ब्रा० ६।३३)। अभिहाय स्वासनादुत्थाय। हु {अभिहु} हु (हु दानादनयोः)। ‘सोऽपो जुहोति’ (श० ब्रा० ३।९।३।२३)। अपामुपरि हविर्दत्त इत्यर्थः। ‘अथोपविश्य मृदमभिजुहोति’ (श० ब्रा० ६।३।३।१५)। मृद उपरि हव्यं प्रदिशतीत्यर्थः। हृ {अभिहृ} हृ (हृञ् हरणे)। ‘इमा विशो अभि हरन्तु ते बलिम्’ (अथर्व० १९।४५।४)। अभिहरन्तु उपहरन्तु। ‘तस्मै ह स्म पूर्वाह्णे देवा अशनमभिहरन्ति’ (श० ब्रा० १।६।३।१२)। उक्तोऽर्थः। ‘तस्मादु दिशो दिश एव राज्ञेऽन्नाद्यमभिह्रियते’ (श० ब्रा० ५॥५।१??) ‘सा मुक्ताऽभ्यहरच्छक्तिर्महिषस्य शिरो महत्’ (भा० वन० २३१।९६)। अभ्यहरदपाहरत्, अच्छिनत्। ‘तदन्तरमथावृत्य कोटिकास्योऽभ्यहारयत्’ (भा० वन० २७१।५)। भीमजयद्रथयोर्मध्ये प्रवेशेनान्तरं व्यवधानमकरोत्। ‘सवज्रायसगर्भं तु कवचं तत्र काञ्चनम्। विराटस्य प्रियो भ्राता शतानीकोऽभ्यहारयत्’ (भा० वि० ३१।१२)॥ ‘सर्वपारसवं वर्म कल्याणपटलं दृढम्। शतानीकादवरजो मदिराक्षोऽभ्यहारयत्’ (भा० वि० ३१।१२-१३)॥ अभ्यहारयत् अबध्नात्। ‘सुरामैरेयपानानि प्रभूतान्यभ्यहारयन्’ (भा० वि० ७२।२८)। अभ्यहारयन् अभित आहारयन् आनयन्। ‘पाण्डवो जीविताकाङ्क्षी राधेयं नाभ्यहारयत्’ (भा० )। नाभिमुखमापद्यत। ‘पूर्वं दक्षिणं पादमभिहरन्ती प्रदक्षिणमग्निमनु परिक्रामेत्’ (चरक० शारीर० ८।११)। अभिहरन्ती अग्रतो निदधती, उद्यच्छमाना। ‘अभिहारयत्सु शनकैर्भरतेषु युयुत्सुषु’ (भा० द्रोण० ८८।३)। अभिहारयत्सु सन्नह्यमानेषु, अभियुञ्जानेषु वा। प्रहरत्स्विति केचित्। ‘स्नातस्तु काले यथाविध्यभिहृतम्’ (सत्या० श्रौ० २६।२।९५, आप० ध० १।२।८७)। अभिहृतमाबद्धं (स्रगादि)। ‘मुखतोऽभिहृत्य मुखत उपावहरति’ (आप० श्रौ० २।४।१३।३)। अभिमुखं कृत्वा उपावहरति अपादत्त इति रुद्रदत्तः। ‘प्रियं कर्तुमुपस्थातुं बलिकर्म स्वकर्मजम्। अभिहर्तुम्…’ (भा० सभा० १३।१६)॥ उपहर्तुमुपायनीकर्तुम्। अभिहारोऽभिग्रहणम् (वैजयन्ती)। ‘चौर्यकरणं बलादपहारो वा। सुहृत्कार्येष्वनभिगमनमनभिहारहेतोः’ (कामसूत्रे)। अभिहार उपहार उपायनम्। ‘याच्यमाहुरनीशस्य अभिहारं च भारत’ (भा० अनु० ६०।४०)। अभिहारस्तिरस्कार इति नीलकण्ठः। बलादपहार इत्यन्ये। अनीशस्य दरिद्रस्य। ‘अतिदूरात्सामीप्यादिन्द्रियाघातान्मनोऽनवस्थानात्। सौक्ष्म्याद् व्यवधानादभिभवात्समानाभिहाराच्च’ (साङ्ख्यका० ७)॥ अनुपलब्धिरित्यनुषङ्गः। समानाभिहारः सजातीयसंवलनम्, सजातीयपदार्थसंमिश्रणम्। ‘व्यादिदेश गणशोऽथ पार्श्वगान् कार्मुकाभिहरणाय मैथिलः’ (रघु० ११।४३)। अभिहरणमाहरणम्। ‘यानक्षोभो यानपातो यानाभिहरणं तथा।’ (का० नी० सा० १५।२०)। अभिहरणमनभिमतदेशप्रापणमिति मङ्गला। यानेन (प्रजविना) अभिहरणमिति विग्रहः। ‘सर्वं सुगुणलक्ष्मीवत् तदभूदाभिहारिकम्’ (रा० २।६५।१०)। प्राता राज्ञे यदभिहर्तव्यं मङ्गलाद्यानेतव्यं तदाभिहारिकमुच्यते। आभिहारिकं सौख्यदमिति तु संस्कृतशार्मण्यकोषः। बलादुपधिना वाऽपहृतमित्यन्ये। ‘भार्याभिहर्ता वैरी यो यश्च राज्यहरो रिपुः’ (भा० वन० वन० २८१।४६)। भार्याभिहर्ता दारापहारकः। ‘लोहाभिहारोऽस्त्रभृतां राज्ञां नीराजनाविधिः’ (अमरः)। लोहस्य शस्त्रस्याभितो हरणम्। हेष् {अभिहेष्} हेष् (हेषृ अव्यक्ते शब्दे, अश्वरवे)। ‘तद्यथा भिहेषते पिपासते क्षिप्रं प्रयच्छेत्तादृक् तत्’ (ऐ० ब्रा० ६।८)। अभिहेषतेऽभिहेषमाणाय (घासार्थं) आभिमुख्येन शब्दं कुर्वाणाय। ‘हया हयानभ्यहेषन्’ (भा० कर्ण० ८७।९९)। अभिलक्ष्याहेषन्तेत्यर्थः।">
  <meta itemprop="wordCount" content="10337">
  <meta name="twitter:card" content="summary">
  <meta name="twitter:title" content="१५८ अभि">
  <meta name="twitter:description" content="अज् {अभ्यज्} अज् (अज गतिक्षेपणयोः)। ‘यत् सम्यञ्चा मिथुनावभ्यजाव’ (ऋ० १।१७९।३)। अभ्यजाव संगच्छावहै, सङ्गतौ संयुतौ संयुक्तौ सम्पृक्तौ स्याव। अञ्ज् {अभ्यञ्ज्} अञ्ज् (अञ्जू व्यक्तिम्रक्षणकान्तिगतिषु)। ‘अञ्जते व्यञ्जते समञ्जते क्रतुं रिहन्ति मधुना भ्यञ्जते’ (अथर्व० १८।३।१८)। अभ्यञ्जते नवनीतेन माधुर्योपेतेनाभ्यक्तशरीरं कुर्वन्तीत्यर्थः। ‘नवनीतेनाभ्यञ्जन्ति।’ (ऐ० ब्रा० १।३)। अभ्यञ्जन्ति म्रक्षयन्ति, अनुलिम्पन्ति। ‘अञ्जानो अजरैरभि’ (ऋ० २।८।४)। उक्तोऽर्थः। ‘भारस्योद्वहनार्थं च रथाक्षोऽभ्यज्यते यथा’ (सौन्दर० १४।१२)। अभ्यज्यते उपस्निह्यते। ‘अक्तोऽभ्यक्तो वेष्टित्युपवेष्टिती’ (आप० ध० १।८।२)। अक्तोऽञ्जनेनाक्ष्णोरभ्यक्तस्तैलेन। वेष्टिती वेष्टितशिराः। कटिप्रदेशो द्वितीयेन वाससा वेष्टितो यस्य स उपवेष्टिती। अत् {अभ्यत्} अत् (अत सातत्यगमने)। ‘अतिथिरभ्यतितो गृहान्भवति’ (नि० ४।५।१)। अभ्यतितः पर्यटितः, अभ्यागतः। अम् {अभ्यम्} अम् (अम गत्यादिषु, अम रोगे)। ‘अग्ने त्वमस्मद् युयोध्यमीवा अनग्मित्रा अभ्यमन्त कृष्टीः’ (ऋ० १।१८९।३)। अभ्यमन्ति रुजन्ति उपतापयन्ति, उपपीडयन्ति, आक्रामन्तीति वा। ‘किं शूरपत्नि नस्त्वमभ्यमीषि वृषाकपिम्’ (ऋ० १०।८६।८)। अभ्यमीषि विप्रकरोषि, कदर्थयसि वेगेनाभियासीति वा। अर्च् {अभ्यर्च्} अर्च (अर्च पूजायाम्)। ‘इम उ त्वा पुरुशाक प्रयज्यो जरितारो अभ्यर्चन्त्यर्कैः’ (ऋ० ६।२१।१०)। अभ्यर्चन्ति पूजयन्ति। अभिर्नार्थेन्तरं करोति। अर्ह् {अभ्यर्ह्} अर्ह् (अर्ह पूजायाम्)। ‘परशुरामो माल्यवन्तमभ्यर्हयति’ (महावीर० २)। अर्हयतीत्येवार्थः। नार्थोऽभिना। ‘अभ्यर्हितं पूर्वं निपतति’ (वा०)। अव् {अभ्यव्} अव् (अव रक्षणादिषु)। ‘सोमो मीढ्वाँ अभि नो ज्योतिषावीत्’ (ऋ० ९।९७।३९)। अभ्यावीत् अतीतृपत्, प्रत्यग्रानकरोत्, प्रत्याश्वस्तानचारीत्। अश् {अभ्यश्} अश् (अश व्याप्तौ)। ‘विश्वा इत् स्पृधो अभ्यश्नवाव’ (ऋ० १।१७९।३)। अभिभवेवेत्यर्थः। ‘तदस्य प्रियमभि पाथो अश्याम्’ (ऋ० १।१५४।५)। अभ्यश्याम् प्राप्नुयाम्)। ‘अभ्याशो ह यदस्मै स कामः समृध्येत् यत्कामः स्तुवीत’ (छां० उ० १।३।१२)। अभ्याश आशा। अस् {अभ्यस्} अस् (अस भुवि)। ‘विश्वा जातान्यभ्यस्मि मह्ना’ (ऋ० ८।१००।१४)। अभ्यस्मि=अभिभवामि। ‘कृष्टीर्यो विश्वा अभ्यस्त्येक इत्’ (ऋ० ८।२४।१९)। अभ्यस्ति अभिभवति। ‘ते हि यज्ञेषु यज्ञियास ऊमाः सधस्थं विश्वे अभि सन्ति देवाः’ (ऋ० ७।३९।४)। अभिभवन्तीति स्कन्दः। अभितिष्ठन्तीति दुर्गः। ‘त्वया वीरेण वीरवोऽभि ष्याम पृतन्यतः’ (ऋ० ९।३५।३)। ‘इन्द्रेण मन्युना वयमभि ष्याम पृतन्यतः’ (अथर्व० ७।९७।१)। उक्तोऽर्थः। ‘यदत्र ममाभिष्यात्’ (पा० १।४।९१ सूत्रवृत्तौ)। यदत्र माम्प्रति स्यात्, योत्र मे भागः स्यादित्यर्थः। ‘लक्षणाद्यर्थविरहात्कर्मप्रवचनीयत्वाप्राप्तेरुपसर्गत्वावस्थितेरुपसर्गप्रादुर्भ्यामस्तिर्यच्परः’ (पा० ८।३।८७) इति षत्वम्। ‘पृणन्नापिरपृणन्तमभि ष्यात्’ (ऋ० १०।११७।७)। अतिशयीत, विशेषयेत्, अतिक्रामेत्। ‘अभ्यहं विश्वाः पृतना यथासानि’ (अथर्व० ६।९७।१)। अभ्यसानि=अभिभवानि। ‘अपो येन सुक्षितये तरेमाऽध स्वमोको अभि वः स्याम’ (ऋ० ७।५६।२४)। अभिष्याम प्राप्नुयामेत्यर्थः। अस् {अभ्यस्} अस् (असु क्षेपे)। ‘धन्यो वन्यमतङ्गजः परिचयप्रागल्भ्यमभ्यस्यति’ (मालती० ९।३२)। अभ्यस्यति शीलयति। ‘इयन्ति वर्षाणि तया सहोग्रमभ्यस्यतीव व्रतमासिधारम्’ (रघु० १३।६७)। शीलयति, आसेवते। ‘शरभृष्टीरादीप्ताः प्रतिदिशमभ्यस्यति’ (कौ० सू० ३३।१३-१४)। अभ्यस्यति अभितः प्रक्षिपति। ‘नान्यो राजानमभ्यस्येदराजन्यः कथं चन’ (भा० शां० ९६।७)। अभिमुखं शस्त्रं क्षिपेदित्यर्थः। ‘वेदमेव सदाऽभ्यस्येत्’ (मनु० २।१६६)। वेदाध्यायं शीलयेत्, स्वाध्यायमधीयीतेत्यर्थः। ‘मृगकुलं रोमन्थमभ्यस्यतु’ (शा० २।६)। कामं रोमन्थं वर्तयत्वित्यर्थः। ‘काममभ्यस वा मा वा, न त्वां योत्स्ये कथंचन’ (भा० भीष्म० १०८।४३)। प्रक्षिपेत्यर्थः। शरानिति शेषः। ‘शीघ्रमभ्यस्यतो बाणान् सन्दधानस्य चानिशम्। नान्तरं ददृशे किञ्चित्कौन्तेयस्य यशस्विनः’ (भा० आदि० १३८।४१)॥ उक्तोऽर्थः। ‘अभ्यस्यमाने शक्त्यस्त्रे’ (भा० शल्य० ४६।७०)। प्रास्यमान इत्यर्थः। इहोदाहृतिष्वभिः क्वचिदाभिमुख्ये वर्तते क्वचिदाभीक्ष्ण्ये इति यथायोगमूह्यम्। ‘कुकर्मजामिवाभ्यस्यन्भविष्यन्तीमधोगतिम्’ (कथा० २४।९४)। अभ्यस्यन्भूयो भूयः संस्मरन्। ‘अभ्यसन् सिद्धिकार्यं हि विष्णुं दृष्ट्वा हि तस्थिवान्’ (हरि० १।२९।१३)। जपन् विष्णुं ध्यायन्वेति नीलकण्ठः। ‘अदान् मृदुमार्दवमुक्तियुक्त्या युक्तं तदीया जनतासु जिह्वा। लोला स्वयं स्थैर्यगुणं तु सभ्यानभ्यासयन्ती कुतुकाय किं नः’ (जै० कु० १।४३)॥ अभ्यासयन्ती असकृद् ग्राहयन्ती। ‘बहुभिस्तेन चाभ्यस्तस्तं विव्याध ततोधिकैः’ (भा० द्रोण० १४।२६) अभ्यस्तो विद्धः। ‘अभ्यस्तो बहुभिर्बाणैः’ (भा० द्रोण० १४७।२०)। असकृन्निहत इत्यर्थः। ‘त्वयाऽभ्यस्तः पुनः पुनः’ (भा० द्रोण० १५१।२०)। अभ्यस्त आवर्तितः, गुणितः। कोप इति शेषः। ‘अयुतं नियुतं प्रयुतं तत्तदभ्यस्तम्’ (नि० ३।१०।१)। उक्तोऽर्थः। ‘अनभ्यस्तरथचर्या वयम्’ (उत्तर० ५)। अनभ्यस्ताऽशीलिता। ‘सहस्रकृत्वस्त्वभ्यस्य बहिरेतत् त्रिकं द्विजः’ (मनु० २।७९)। सहस्रावृत्तिं जपित्वा, सहस्रवारमावर्त्येत्यर्थः। ‘सकृदेवानतं शेकू रथमभ्यसितुं परे’ (भा० वि० ५५।२०)। अभ्यसितुं परिचेतुं वेदितुम्। ‘स्वाध्यायाभ्यसनं चैव वाङ्मयं तप उच्यते’ (गीता० १७।१५)। अभ्यसनमभ्यास आवृत्तिः पुनः पुनः करणम्। ‘विद्यामभ्यसनेनेव प्रसादयितुमर्हसि’ (रघु० १।८८)। ‘वेदाभ्यासजडः कथं नु…। निर्मातुं प्रभवेन्मनोहरमिदं रूपं पुराणो मुनिः’ (विक्रम० १।८)॥ उक्तोऽर्थः। ‘एतेन सर्वे व्याख्याता व्याख्याता’ (ब्र० सू० १।४।२८)। इति पदाभ्यासोऽध्यायपरिसमाप्तिं द्योतयतीति तत्र शङ्करः। ‘तद्यथाभ्यासमभिधीयताम्’ (उत्तर० १)। यथाभ्यासं यथाशीलम्। वेदस्वीकरणं पूर्वं विचारोऽभ्यसनं जप:। तद्दानं चैव शिष्येभ्यो वेदाभ्यासो हि पञ्चधा॥ आप् {अभ्याप्} आप् (आप्लृ व्याप्तौ)। ‘स त्वां कुरुकुलश्रेष्ठ किंचिदर्थमभीप्सति’ (भा० आश्रम० ११।४)। किञ्चित्कार्यं कर्तुमभितः प्राप्तुमिच्छतीत्यर्थः। इ {अभी} इ (इण् गतौ)। ‘…तत्र चाभ्यागात् कोप्यपूर्वो द्विजः पुरि’ (कथा० ३३।१३३)। अभ्यागात् आगन्तुक इत्यागात्। ‘सूर्यो देवीमुषसं रोचमानां मर्यो न योषामभ्येति पश्चात्’ (ऋ० १।११५।२)। अभ्येति=अव्यवहितमन्वग् गच्छति। निरन्तरमनुसरति। ‘वृषेव पत्नीरभ्येति रोरुवत्’ (ऋ० १।१४०।६)। अभ्येति वेगेनोपधावति। ‘रेक्णस्वत्यभि या वाममेति’ (ऋ० १०।६३।१६)। ‘अपान्यदेत्यभ्यन्यदेति’ (ऋ० १।१२३।७)। अभ्येति अभिवर्तते, उपैति। ‘तामौक्ष्णैश्चर्मभिः पश्चात्प्राञ्चो विभजमाना अभीयुः’ (श० ब्रा० १।२।५।२)। ‘प्रेह्य भीहि धृष्णुहि न ते वज्रो नि यंसते’ (ऋ० १।८०।३)। अभीहि संनिधेहि उपेहि। ‘अभीहि मन्यो तवसस्तवीयान्’ (अथर्व० ४।३२।३)। अभिमुखं गच्छेत्याह। ‘अस्मानत्तुमभ्येति परिग्लानो बुभुक्षया’ (भट्टि० ७।८४)। उपसर्पति, उपैति, उपक्रामतीत्यनर्थान्तरम्। ‘यो अन्येद्युरुभयद्युरभ्येति’ (अथर्व० १।२५।४)। अभ्येति=आयाति। ‘रामोऽभ्येति पुरीं लङ्कामस्माकमुपरोधकः’ (रा० ६।६।१६)। लङ्कामुपरोत्स्यामीत्यभिवर्तत इत्याह। ‘प्राज्ञस्य मूर्खस्य च कार्ययोगे समत्वमभ्येति तनुर्न बुद्धिः’ (अवि० ५।५)। अभ्येति प्राप्नोति। ‘देहो वा जीवतोऽभ्येति जीवो वाभ्येति देहतः’ (भा० शां० २८।५१)। अभ्येति=उत्पद्यते, जायते, आविर्भवति। ‘वनं पदाभ्यैः केन हेतुना’ (भट्टि० ५।६७)। अभ्यैः=अभ्यागाः। उपायाः। लङि रूपम्। ‘शुनं कीनाशा अभि यन्तु वाहैः’ (ऋ० ४।५७।८)। सीरमादाय क्षेत्राण्यभिलक्ष्य यन्तु बलीवर्दैर्हालिका इत्यर्थः। ‘देहान् यथेष्टमभ्येति हित्वेमां मानुषीं तनुम्’ (भा० आश्व० १९।३१)। अभ्येति सङ्क्रामति, प्राप्नोति। ‘सतीव योषित्प्रकृतिः सुनिश्चला पुमांसमभ्येति भवान्तरेष्वपि’ (शिशु० १।७२)। उक्तोऽर्थः। ‘पावके विनिवृत्ते तु नीलो राजाऽभ्यगात् तदा’ (भा० सभा० २१।५८)। अभ्यगात् उपागमत्। प्राविक्षदित्यर्थः। ‘गन्धर्वराजोऽप्सरसमभ्यगादुर्वशीं वराम्’ (भा० वन० ४५।४)। उपासर्पदित्यर्थः। ‘स हाहं यशसां यशः श्वेतं…लिन्दु माऽभिगाम्’ (छां० उ० ८।१४।१)। लिन्दु स्त्रीव्यञ्जनं गर्भवासं मा प्रापम्, तत्र मा प्रविक्षमित्याह। ‘स ब्रह्म परमभ्येति वायुभूतः खमूर्तिमान्’ (मनु० २।८२)। अभ्येति आभिमुख्येन गच्छति। ‘मारुतं पुरुहूतं च गुरुं पावकमेव च। चतुरो व्रतिनोऽभ्येति ब्राह्मं तेजोऽवकीर्णिनः’ (मनु० ११।१२१)॥ अभ्येति सङ्क्रामति। ‘नाविविदिषुमभ्येति सम्पत्’ (भट्टि० ७।९९)। उपैतीत्यर्थः। ‘पूर्वं त्वामुपयास्यामि ततो भ्येष्यामि तं पतिम्’ (कथा० ८४।२५)। निगदव्याख्यातम्। ‘रयादभीयाय परान् रुषा वृत्र इवामरान्’ (शि० भा० १३।११८)। अभीयाय=अभिदुद्राव, प्रार्थयाञ्चके। ‘तामृश्यो भूत्वा रोहितं भूतामभ्यैत्’ (ऐ० ब्रा० ३।३३)। अभिगतवान्, मिथुनधर्मं प्राप्तवान्। रोहितं भूताम्। भू प्राप्तौ। लोहितं लोहितत्वं प्राप्ताम्। ऋतुमतीं जातामित्यर्थः। ‘यशसा वा एषोऽभ्येति य आर्त्विज्येन’ (ऐ० ब्रा० ६।३४)। युक्तो भवतीत्यर्थः। अष्टमेब्दे चतुर्वेदी द्वादशे सर्वशास्त्रवित्। षोडशे कृतवान्भाष्यं द्वाविंशे मुनिरभ्यगात्॥ शङ्करोद्देश्यकोक्तिः। अभ्यगात् समाधिस्थोऽभूदित्यर्थः। प्राणान्मुमोचेत्युक्तं भवति। ‘सप्त मर्यादाः कवयस्ततक्षुस्तासामेकामिदभ्यंहुरोगात्’ (ऋ० १०।५।६)। अभिगात् अभिगच्छति अतिक्रामति। ‘विश्वा अभीती रपसो युयोधि’ (ऋ० २।३३।३)। अभीतयो भियानानि, आक्रमणानि। ‘याः सेना अभीत्वरीः’ (वा० सं० ११।७७)। अभीत्वरीः=अभियायिन्यः। ‘तासामेकामभिगच्छन्नंहस्वान् भवति’ (नि० ६।२७।२)। अभिगच्छन्नतिक्रामन्। अत्यर्थेऽभिः। इष् {अभीष्} इष् (इष इच्छायाम्)। ‘निधिं निधिपा अभ्येनमिच्छात्’ (अथर्व० १२।३।४२)। निधिं वरयेत्, वनुयात्, याचेत, कामयेत। इष् {अभिइष्} इष् (इष आभीक्ष्ण्ये)। ‘सरस्वती त्वा मघवन्नभीष्णात्’ (तै० ब्रा० १।४।२।१)। भिषज्यत्वित्यर्थः। अडभावश्छान्दसः। ईक्ष् {अभीक्ष्} ईक्ष् (ईक्ष दर्शने)। ‘सोग्निमेवा भीक्षमाणो व्रतमुपैति’ (श० ब्रा० १।१।१।२)। अग्नौ दृशं पातयन्नित्यर्थः। उक्ष् {अभ्युक्ष्} उक्ष् (उक्ष सेचने)। ‘यदिष्ट-रूपरसगन्धस्पर्शं प्रोक्षितमभ्युक्षित च तच्छुचि।’ सामान्येन जलेन धौतमभ्युक्षितमिति श्रौतपदार्थनिर्णयः। ‘प्रोक्षिताऽभ्युक्षिताः सौम्याः’ (भा० अनु० ९८।३४)। प्रोक्षणाभ्युक्षणावोक्षणानीत्थं विविञ्चन्ति कोविदाः–उत्तानेनैव हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ ‘संचारमभ्युक्ष्य’ (का० श्रौ० ३।४।१)। अभ्युक्ष्य=अभिषिच्य=अभिवृष्य। ‘शिरसि शकुन्तलामभ्युक्ष्य’ (शा० ४)। उच् {अभ्युच्} उच् (उच समवाये)। ‘अभि वा एष एतानुच्यति येषां पूर्वापरा अन्वञ्चः प्रमीयन्ते’ (तै० सं० २।२।२।५)। अभ्युच्यति आभिमुख्येन समवैति। एषोग्निस्तान्रुचिविषयं करोति सोत्सुकं मार्गतीति संस्कृतशार्मण्यकोषः। उन्द् {अभ्युन्द्} उन्द् (उन्दी क्लेदने)। ‘तस्मादसाविमां वृष्ट्याभ्युनत्ति’ (ऐ० ब्रा० २।१)। क्लेदयति आर्द्री करोतीत्यर्थः। ऊर्णु {अभ्यूर्णु} ऊर्णु (ऊर्णुञ् आच्छादने)। ‘अभ्यूर्णोति यन्नग्नं भिषक्ति विश्वं यत् तुरम्’ (ऋ० ८।७९।२)। अभ्यूर्णोति अभित आच्छादयति। प्रावृणोति। ‘माता पुत्रं यथा सिचाभ्येनं भूम ऊर्णुहि’ (अथर्व० १८।२।५०)। ‘जायापतिमिव वाससाभ्येनं भूम ऊर्णुहि’ (अथर्व० १८।२।५१)। उक्तोऽर्थः। ऊह् {अभ्यूह्} ऊह् (ऊह वितर्के)। ‘तस्माद्यदेव किञ्चानूचानोऽभ्यूहत्यार्षं तद् भवति’ (नि० १३।१२)। अभ्यूहति तर्कयति मीमांसित्वा विजानाति। ‘अथाङ्गारैरभ्यूहति’ (कपालानि) (श० ब्रा० १।२।१।१३)। आच्छादयति, उपदधाति। आस्तृणाति। ‘पुरीषेणाभ्यूहति’ (तै ० सं० ५।२।३।७)। उक्तोऽर्थः। ‘अदेवो यदभ्यौहिष्ट देवान्’ (ऋ० ६।१७।८)। अभ्यौहिष्ट पर्यवास्थित, परिपन्थ्यभूत्, देवान् प्रत्युपशयस्थोऽस्थात्। ‘उत्तरं सूत्रमभ्युह्य स्वयमेव मयोदितम्’ (कथा० ७।११)। अभ्युह्य स्वबुद्ध्योन्नीय। ऋ {अभ्यृ} ऋ (ऋ गतिप्रापणयोः)। ‘अभि कृष्णेन रजसा द्यामृणोति’ (ऋ० १।३५।९)। अभ्यृणोति=आसादयति। सवितेति शेषः। ऋष् {अभ्यृष्} ऋष् (ऋषी गतौ)। ‘अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः’ (ऋ० १०।७५।४)। अभ्यर्षन्ति=अभ्यृषन्ति=अभि त्वरन्ते, वेगेनाभिमुखं यान्ति। ‘अभी नो अर्ष दिव्या वसूनि’ (ऋ० ९।९७।५१)। अभ्यर्ष इत आवह। ‘अभ्यर्ष महानां देवानां वीतिमन्धसा’ (ऋ० ९।१।४)। वीतिं यज्ञमागच्छेत्याह। ‘अभ्यर्ष गुह्यं चारु नाम’ (ऋ० ९।९६।१६)। कम् {अभिकम्} कम् (कमु कान्तौ)। ‘न च कामसम्पदमभिकामयते’ (कि० १८।२३)। अभिकामयते कामयते प्रार्थयते। अभिर्धात्वर्थं न विशिनष्टि। ‘दासी-कन्यासहस्रेण शर्मिष्ठामभिकामये’ (भा० आदि० ८०।१६)। अभिकामयेऽभिलषामि। कम्प् {अभिकम्प्} कम्प् (कपि चलने)। ‘सोमविक्रयिणं हिरण्येनाभिकम्पयति’ (का० श्रौ० ७।८।१५)। अभिकम्पयति विचालयति प्रलोभयति, गर्धयति। काङ्क्ष् {अभिकाङ्क्ष्} काङ्क्ष् (काक्षि वाछि इच्छायाम्)। ‘नात्यर्थमभिकाङ्क्षामि मृगयां सरयूवने’ (रा० २।४९।१५)। अभिकाङ्क्षामि काङ्क्षामि इच्छामि। काश् {अभिकाश्} काश् (काशृ दीप्तौ)। ‘तया नस्तन्वा शन्तमयाभि चाकशीहि’ (वा० सं० १६।२)। अभिचाकशीहि=उद्भासय विभापय। ‘धृतस्य धारा अभि चाकशीमि’ (ऋ० ४।५८।५)। अभिचाकशीमि सम्पश्यामि प्रेक्षे। कुष् {अभिकुष्} कुष् (कुष निष्कर्षे)। ‘न दालकर्णनासास्रोतोदशनविवराण्यभिकुष्णीयात्’ (सुश्रुत० १।१४५।२)। अभितो निष्कर्षेदित्यर्थः। कृ {अभिकृ} कृ (डुकृञ् करणे)। ‘गर्भमेवैतत्सन्तमभिजुहोति गर्भं सन्तमभिकरोति’ (श० ब्रा० २।३।१।४)। अभिकरोति उपकरोति, अनुगुणमाचरति। ‘यथाभिचक्र देवास्तथाऽप कृणुता पुनः’ (अथर्व० ३।९।१)। अभिचक्र=संविदधथुः, उपचक्रथुः। ‘निः सपत्नौ कुरुक्षेत्रे निवेशमभिचक्रतुः’ (भा० आदि० २१०।२७)। अभिचक्रतुः=निर्ममतुः। कृष् {अभिकृष्} कृष् (कृष विलेखने)। ‘अथ सर्वे रणं मुक्त्वा प्रयाताः खचरा दिवम्। अस्मानेवाभिकर्षन्तो दीनान्मुदितमानसाः’ (भा० वन० २४८।११)॥ अभिकर्षन्तो दमयन्तो न्यग्भावयन्तः। कृ {अभिकृ} कृ (कृ विक्षेपे)। ‘ततस्ते बहुभिर्योगैः कैवर्ता मत्स्यकाङ्क्षिणः। गङ्गायमुनयोर्वारि जालैरभ्यकिरस्तदा’ (भा० अनु० ५०।१५)॥ अभ्यकिरन्=आकिरन्, तत्र वारिणि जालानि विस्तारितवन्त इत्यर्थः। ‘अभ्यकीर्यत शोकेन भूय एव महीपतिः’ (रा० २।१४।५६)। शोकाप्लुतः शोकेन परीतो भूदित्यर्थः। क्लृप् {अभिक्लृप्} क्लृप् (कृपू सामर्थ्ये)। ‘वासन्तिकावृतू अभिकल्पमानाः’ (वा० सं १३।२५)। अभिकल्पमानास्तद्योग्याः सम्पद्यमानाः। ‘अभिजिताभिक्लृप्ता’ (श० ब्रा० १२।३।१।४)। क्रन्द् {अभिक्रन्द्} क्रन्द् (क्रदि आह्वाने रोदने च)। ‘अभि क्रन्दति हरितेभिरासभिः’ (ऋ० १०।९४।२)। अभिक्रन्दति=अभितः क्रन्दति शब्दायते। ‘अभि क्रन्द प्र त्रासय’ (अथर्व० ५।२१।४)। अभिक्रन्द शब्दायस्व वाश्यस्व रोरुहि। ‘अभिक्रन्दन्नृषभो वासितामिव’ (अथर्व० ५।२०।२)। स्त्रीगवीमभिगर्जन्नित्याह। क्रम् {अभिक्रम्} क्रम् (क्रमु पादविक्षेपे)। ‘अभि स्रुचः क्रमते दक्षिणावृतः’ (ऋ० १।१४४।१)। स्रुचोऽभिक्रमते=ता अभि वर्तते, ता अभिमुखं याति। ‘स्पृधो अदेवीरभि च क्रमाम बिश आदेवीरभ्यश्नवाम’ (ऋ० ६।४९।१५)। अभिक्रमाम अभिभवाम। ‘ते सरांसि गिरीन्सर्वान्संकटानि वनानि च। दरीदुर्गांश्च शैलांश्च कृत्स्नांस्तानभिचक्रमुः’ (रा० ४।४७।३)॥ अभिचक्रमुः पर्याटुः। ‘यो हिसार्थमभिक्रान्तं हन्ति’ (आप० ध० १।२९।७)। अभिक्रान्तम् अभिपतितम्। ‘अभिक्रान्तापक्रान्तानि (सामानि) भवन्ति’ (पञ्चविं० ५।८।३)। अभिक्रान्तमारोहः। अपक्रान्तमवरोहः। ‘अभिक्रामं सायं जुहोत्यवक्रामं प्रातः’ (आप० श्रौ० ६।३।१०।५)। अभिक्रम्याभिक्रम्याहवनीयस्य समीपम्। ‘तमभिक्रम्य सर्वेऽद्य वयं चार्थामहे वसु’ (भा० वन० ९८।२०)। अभिक्रम्य=उपेत्य। ‘नेहाभिक्रमनाशोस्ति प्रत्यवायो न विद्यते’ (गीता० २।४०)। अभिक्रम उपक्रमः, प्रारब्धं कर्म। अहितान्प्रत्यभीतस्य रणे यानमभिक्रमः (अमरः)। आरोहणमभिक्रम इति वैजयन्ती। ‘द्वाभ्यामभिक्रम्य’ (ऋ० प्रा० १०।२)। प्रारभ्येत्यर्थः। ‘अभिक्रमणं वचनाददृष्टेन’ (गौ० ध०)। अभिक्रमणमुपसर्पणम्। ‘अग्नि र्वा एतस्य पशूनपक्रमयति यस्य पशवोऽपक्रामन्त्यग्निरेव तस्य पशूनभिक्रमयति यस्य पशवोऽभिक्रामन्ति’ (पञ्च० ब्रा० १२।४।२५)। अपक्रमणाभिक्रमणे प्रतिद्वन्द्विनी। अपक्रमणमपसरणमाह। अभिक्रमणं चोपसरणम्। क्री {अभिक्री} क्री (डुक्रीञ् द्रव्यविनिमये)। ‘एकं वा एष क्रीयमाणोऽभिक्रीयते छन्दसामेव राज्याय’ (श० ब्रा० ३।३।२।६)। किञ्चित् प्रयोजनमुद्दिश्य क्रयणमभिक्रयणम्। क्रुश् {अभिक्रुश्} क्रुश् (क्रुश आह्वाने रोदने च)। ‘तं भूतान्यभ्यक्रोशन् ब्रह्महन्निति’ (तै० सं० २।५।१।२)। अभ्यक्रोशन् सनिन्दमाह्वयन् सक्रोधं समबोधयन्। ‘ततो वालिनमुद्यम्य सुग्रीवः शिबिकां तदा। आरोपयदभिक्रोशन्नङ्गदेन सह प्रभुः’ (रा० ४।२५।२८)॥ अभिक्रोशन् विलपन् परिदेवयमानः। आरोपयत विक्रोशन्नङ्गदेन सहैव त्विति पाठान्तरम्। क्षम् {अभिक्षम्} क्षम् (क्षमूष् सहने)। ‘ऽभी नु मा वृषभ चक्षमीथाः’ (ऋ० २।३३।७)। दयस्व मामनुगृहाण मां वेत्याह। ‘यूयं नः पुत्रा अदितेरदब्धा अभि क्षमध्वं युज्याय देवाः’ (ऋ० २।२८।३)। सानुग्रहा भवतेत्यर्थः। ‘अभि नो वीरो अर्वति क्षमेत’ (ऋ० २।३३।१)। उक्तचर एवार्थः। क्षर् {अभिक्षर्} क्षर् (क्षर संवलने)। ‘ये ते पवित्रमूर्मयोऽभिक्षरन्ति धारया’ (ऋ० ९।६१।५)। अभिक्षरन्ति=अभिस्रवन्ति=अभिष्यन्दन्ते। ‘शिवा अभि क्षरन्तु त्वापो दिव्याः पयस्वतीः’ (अथर्व० ८।२।१४)। ‘सिन्धुर्न निम्नमभि वाज्यक्षाः’ (ऋ० ९।९७।४५)। अक्षा इति क्षरतेरीडभावे लुङि रूपम्। ‘मनो वै सम्राट् परमं ब्रह्म नैनं मनो जहाति सर्वाण्येनं भूतान्यभिक्षरन्ति’ (श० ब्रा० १४।६।१०।१५)। उदितपूर्व एवार्थः। क्षिप् {अभिक्षिप्} क्षिप् (क्षिप प्रेरणे)। ‘महेन्द्रो मन्द्रगर्जाभिरभिक्षिपति गर्जतः’ (यो० वा० ६ (२)।११४।९) तर्जयते भर्त्सयत इत्यर्थः। ‘रथीव कशयाश्वाँ अभिक्षिपन्’ (ऋ० ५।८३।३)। अभिक्षिपन् प्रसभं प्राजन्नित्यर्थः। ‘अभिक्षिपन्तमैक्षिष्ट रावणं पर्वतश्रियम्’ (भट्टि० ८।५१)। अभिक्षिपन्तमतिशयानम्। ‘चतुष्पथगदायुद्धे’ (भा० आदि० ६८।१२)। अत्र भारतभावदीपे नीलकण्ठ आह– चत्वारः प्रक्षेप-विक्षेप-परिक्षेपाभिक्षेपाख्याः पन्थानोऽस्य। अभिक्षेपोऽग्रेण ताडनम् इति। खन् {अभिखन्} खन् (खनु अवदारणे)। ‘यो हीहाभिखनेदप त्वाऽभिविन्देत्’ (श० ब्रा० ११।१।६।१६)। अभिखनेत्=उत्खनेत्। उदोऽर्थेऽभिः। ख्या {अभिख्या} ख्या (ख्या प्रकथने)। ‘कदा मृळीकं सुमना अभिख्यम्’ (ऋ० ७।८६।२)। अभिख्यम्=पश्येयम्। चक्षिङ् ख्याञ् (चक्षिङ आदेशः)। ख्या च वेदे बहुलं दर्शने वर्तते। ‘दीर्घं यदाजिमभ्यख्यदर्यः’ (ऋ० ४।२४।८)। ‘अभि ख्यः पूषन्पृतनासु नस्त्वम्’ (ऋ० ३।४८।१९)। अनुग्रहबुद्ध्या पश्य। अवेक्षस्व नः। अस्मासु प्रतिजागृहीति वा। ‘अभि प्रयांसि सुधितानि हि ख्यः’ (ऋ० ६।१५।१५)। ‘नमः पितृभ्यो अभि ये नो अख्यन्’ (तै० सं० ३।२।८।३)। ‘अभिख्या नो मघवन्नाधमानान्’ (ऋ० १०।११२।१०)। ‘अभिख्या भासा बृहता शुशुक्वनिः’ (ऋ० ८।२३।५)। इह सर्वत्र निर्विशेषोऽनन्तरोदीरित एवार्थः। ‘अभिख्याता मर्डिता सोम्यानाम्’ (ऋ० ४।१७१७)। अभिख्याताऽवेक्षकः प्रेक्षकः। तृजन्तमेतत्। ‘पुण्यमेतदभिख्यातं त्रिषु लोकेषु भारत’ (भा० अनु० ९६।१६)। अभिख्यातं प्रख्यातं प्रतीतं विदितम्। ‘स्वयमुपहतः, विप्रकृतः पापकर्माभिख्यातः…चेति भीतवर्गः’ (कौ० अ० १।१४।३)। अभिशस्त इत्यर्थः। ‘काप्यभिख्या तयोरासीद् व्रजतोः शुद्धवेषयोः’ (रघु० १।४६)। अभिख्या शोभा। ‘कानि वाऽस्य पुण्यभाञ्जि भजन्त्यभिख्यामक्षराणि’ (हर्ष० प्रथम उच्छ्वासे)। मिथ्याऽभियोगोऽभिख्यानम् इति वैजयन्ती। अमरोपि मिथ्याभियोगोऽभिख्यानमिति पठति। ‘कलहकण्टक इत्यभिख्यापिताख्यः’ (दशकु० पृ० १३६)। अभिख्यापिता प्रसिद्धिं गमिता। गम् {अभिगम्} गम् (गम्लृ गतौ)। ‘तद्विज्ञानार्थं स गुरुमेवाभिगच्छेत्’ (मुण्डको० १।२।१२)। अभिगच्छेत् उपेयात्, प्रतिपद्येत, उपपद्येत। ‘तां शीघ्रमभिगच्छ त्वमभिगम्यां तपस्विनीम्’ (रा० २।११७।१६)। ताम् (अनसूयाम्) अभिगच्छ उपेहि। ‘आ देवो दूतो अजिरश्चिकित्वान् त्वद् देवापे अभि मामगच्छत्’ (ऋ० १०।९८।२)। मामभ्यगच्छत् मामुपैत्, मामभ्यवर्तत। ‘त्यक्त्वा ज्ञातिजनम् …। अनुरागाद्वने रामं दिष्ट्या त्वमभिगच्छसि’ (रा० ३।२।२१)। अभिगच्छसि अनुसरसि। ‘ततस्त्वां ब्राह्मणः…अभ्यगच्छत्कोसलायामृतुपर्णनिवेशने’ (भा० वन० ७६।२८)॥ अविन्दत् समगच्छत्। ‘श्रमेणानड्वान् कीलालं कीनाशश्चाभिगच्छतः’ (अथर्व० ४।११।१०)। अभिगच्छतः=अधिगच्छतः=अर्जयतः। ‘(मनसा) उशिजो जग्मुरभि तानि वेदसा’ (ऋ० ३।६०।१)। अधिजग्मुरवजग्मुरजानन्। ‘यद्वै हृदयेनाभिगच्छति तज्जिह्वया वदति’ (तै० सं० ६।३।१०।४)। अभिगच्छति सवेति, अनुभवति। ‘अभ्यागच्छः पतिं यत्त्वं भजगानम्’ (भा०)। मिथुनीभावं प्राप्नोरित्याह। ‘आसीनस्य स्थितः कुर्यादभिगच्छंस्तु तिष्ठतः’ (मनु० २।१९६)। अभिगच्छन् अभिमुखं गच्छन्। ‘मया पूर्वं बहुशोऽभिगतो हि सः’ (रा० ४।५९।११)। अभिगतः प्रपन्न उपदृष्टः। ‘पूर्वं चाभिगतं सन्तो भजन्ते पूर्वसारिणः’ (भा० उ० ७।१४)। अभिगतमभिमुखं प्राप्तम्। पूर्वसारिणः पूर्वाधारानुकारिणः। ‘आशावतेऽभिगताय सद्यः’ (बुद्ध० २।४०)। अभिगताय=अभ्यागताय=अभ्युपेताय। ‘नावमन्येदभिगतं न प्रणुद्यात्कथं चन’ (भा० अनु० ६३।१३)। उक्तोऽर्थः। ‘अस्मानभिगतश्चासि वयं च त्वामुपस्थिताः’ (भा० शां० ३५८।६)। उक्तपूर्व एवार्थः। ‘सर्वदाऽभिगतः सद्भिः’ (रा० १।१।१५)। अभिगतः पर्युपासितः। ‘नो ह्यनभिगतं मनसा वाग्वदति’ (श० ब्रा० ४।६।७।१९)। अनभिगतमविषयीकृतमविज्ञातम्। ‘अधृष्यश्चाभिगम्यश्च यादोरत्नैरिवार्णवः’ (रघु० १।१६)। अभिगम्यः सुखमुपगम्यः। स्पृह्यो रुच्य इति तूपचारात्। ‘अभिगमनीयाश्च गुणाः सर्वस्य’ (हर्ष०)। इहोक्तपूर्व औपवारिक एवार्थः। ‘विषवृक्षो नियोगी च यदेवाश्रित्य वर्धते। चित्रं करोति तस्यैव स्थानस्यानभिगम्यताम्’ (राज० ८।९१)॥ अनभिगम्यताऽनुपेयता, उपगमानर्हता। ‘तथा प्यनभिगमनीयो लोकस्य’ (मृच्छ० ४)। ‘मनुमेकाग्रमासीनमभिगम्य महर्षयः’ (मनु० १।१)। अभिगम्य=अभिमुखं गत्वा। ‘अभिगम्य हताशो हि निवृत्तो दहते कुलम्’ (भा० उ० ११५।८)। उक्तोऽर्थः। ‘अभिगम्य तु विप्रोष्य’ (गौ० ध० १।६।२)। ‘अनस्तमितमादित्यमभिगन्तुं समुत्सहे’ (रा० ४।६७।१५)। प्रत्युद्गन्तुमित्यर्थः। ‘अभिगन्तैव ब्रह्मा कर्ता क्षत्रियः’ (श० ब्रा० ४।१।४।१)। अभिगन्ता=प्रतिपत्ता=बोद्धा। ‘अभिगन्तास्मि भगिनीं मातरं वा तवेति ह’ (याज्ञ० २।२०५)। अभिगन्तास्मि=प्रकर्तास्मि=परामर्ष्टास्मि। ‘प्रसह्य दास्यभिगमे दण्डो दशपणः स्मृतः’ (याज्ञ० २।२९१)। अभिगमः प्रकर्म पारदार्यम्। ‘वधूसंयानं वा तदभिगमनोपस्थितमिदम्’ (मृच्छ० ६।४)। अभिगमनम् उपगमनम्। ‘योजनं गच्छति’ (पा० ५।१।७४) इत्यत्र ततोऽभिगमनमर्हतीति च क्रोशशतयोजनशतयोरुपसंख्यानम् इति वार्तिकम्। यौजनशतिक आचार्य इत्युदाहरणम्। शतयोजनादभिगमनमर्हतीत्यर्थः। आदरप्रयुक्तमभिमुखं गमनमभिगमनम्। गर्ज् {अभिगर्ज्} गर्ज् (गर्ज शब्दे)। ‘शार्दूलाविव चान्योन्यमामिषार्थेऽभ्यगर्जताम्’ (भा० द्रोण० १३३।३०)। अभ्यगर्जताम् आह्वयेताम्, आहूतिपूर्वमवाश्येताम्। उदनर्दताम्। गाह् {अभिगाह्} गाह् (गाहू विलोडने)। ‘अभि गोत्राणि सहसा गाहमानः’ (ऋ० १०।१०३।७)। अभिगाहमानो विलोडयमानः, सुदूरमन्तः प्रविशन्नित्यर्थः। गुप् {अभिगुप्} गुप् (गुपू रक्षणे)। ‘तेन नः सर्वतोऽभिगोपाय’ (श० ब्रा० २।३।४।४०)। अभिगोपाय गोपाय रक्ष। अनर्थकोऽभिः। तदर्थस्य सर्वत इत्यनेनोक्तत्वात्। ‘लङ्कायामभिगुप्तायां सागरेण समन्ततः’ (रा० ४।५८।२६)। ‘स्वचरित्राभिगुप्ता’ (रा० ५।५१।१७)। उक्तोऽर्थः। गुर् {अभिगुर्} गुर् (गुरी उद्यमने)। ‘अभी नो अग्न उक्थमिज्जुगुर्याः’ (ऋ० १।१४०।१३)। अभिजुगुर्याः=अभिनन्देः=अनुमन्येथाः=सहर्षं प्रतीच्छेः। ‘इष्टं बीतमभिगूर्तं वषट्कृतं तं देवासः प्रतिगृभ्णन्त्यश्वम्’ (ऋ० १।१६२।१५)। अभिगूर्तं प्रशस्तमभिनन्दितम्। ‘उतो तेषामभिगूर्तिर्न इन्वतु’ (ऋ० १।१६२ १२)। अभिगूर्तिः स्तुतिः। गृ {अभिगृ} गृ (गृ शब्दे)। ‘पूर्वमेवोदितमुत्तरेणाभिगृणाति’ (तै० सं० ५।१।४।१९)। अभिगृणाति=अनुवदति। ‘अभि यं (सर्वं) देव्यदिति र्गुणाति’ (ऋ० ७।३८।४)। अभिगृणाति स्तवीति, जुषते वा। ‘अभि यज्ञं गृणीहि नः’ (ऋ० १।१५।३)। अभिगृणीहि=अभिरोचय=अभिनन्द=जुषस्व। ‘तां त्वा विश्वे अभिगृणन्तु देवाः’ (वा० सं० १४।४)। उक्तोऽर्थः। ‘विश्वावसुरभि तन्नो गृणातु’ (ऋ० १०।१३९।५)। ‘एहि स्तोमाँ अभि स्वराऽभि गृणीह्या रुव’ (ऋ० १।१०।४)। ‘इमां वाचमभि विश्वे गृणन्तः’ (वा० सं० २।१८)। स्तुवन्त इत्यर्थः। ‘अन्तर्वेद्यभिगरो बहिर्वेद्यपगरः’ (वाराह श्रौ० ३।२।५।३३)। अभिनन्दता प्रशंसता ऋत्विजाऽऽह्वानमभिगरः। गै {अभिगै} गै (कै गै शब्दे)। ‘अभि सोभरे गिरा। गाय गा इव चर्कृषत’ (ऋ० ८।२०।१९)। अभिगाय कीर्तय। ‘प्राणांस्त्वं भूमानमभिगायतात्’ (छां० उ० १।५।४)। उक्तोऽर्थः। ‘इन्द्रगाथाभिर्वै देवा असुरानभिगायाथैनानत्यायन्’ (ऐ० ब्रा० ६।३२)। अभिगाय गीतैर्विमुग्धान्कृत्वा। योद्धुमाभिमुख्येन प्राप्येति तु सायणः। तत्रभवान् गाङ् गतौ इत्यस्य ल्यपि रूपं पश्यति। तदपि शक्यग्रहम्। धातुस्तु विरलप्रयोगः। ‘अपघ्नन्नेषि पवमान शत्रून् प्रियां न जारो अभिगीत इन्दुः’ (ऋ० ९।९६।२३)। अभिगीतः प्रशस्तः। ‘भृङ्गराजाभिगीतानि’ (वनानि) (रा० ६।१५।११)। मधुरैर्गुञ्जारवैरनुनादितानीत्याह। ग्रह् {अभिग्रह्} ग्रह् (ग्रह उपादाने)। ‘अभिजग्राह सौमित्रिर्विनद्योभौ पतत्त्रिभिः’ (भा० वन० २८७।२२)। अभिजग्राह प्रतिजग्राह प्रत्युज्जगाम। अभिहारोऽभिग्रहणमित्यमरः। अभियोगः, अवस्कन्द आस्कन्द इत्यर्थः। घ्रा {अभिघ्रा} घ्रा (गन्धोपादाने)। ‘अभिजिघ्रन्ती भुवनस्य नाभिम्’ (ऋ० १।१८५।५)। अभिजिघ्रन्ती लालयन्ती स्फालयन्ती। ‘तस्मादसाविमां वृष्ट्याभ्युनत्त्यभिजिघ्रति’ (ऐ० ब्रा० १।७)। अभिजिघ्रति चुम्बति। अभिघ्राणमुपभोगः। भूगतं हविर्द्योरुपभुङ्क्त इत्यर्थ इति षड्गुरुशिष्यः। अभिघ्राणं भौमरसादानमिति भट्टभास्करादयः। लोके प्रायेणोपाङ्पूर्वस्य जिघ्रतेः प्रयोगः। ‘वत्सं जातं गौरभिजिघ्रति’ (तै० सं० ६।४।११।४)। उक्तोऽर्थः। चक्ष् {अभिचक्ष्} चक्ष् (चक्षिङ् व्यक्तायां वाचि, छन्दसि दर्शने प्रायेण)। ‘इति ब्रुवाणं विदुरम् मुनिरभ्यचष्ट’ (भा० पु० ३।१३।५)। अभ्यचष्ट अभ्यभाषत। ‘यत्कायमभिचक्षते’ (भा० पु० ३।१२।५२)। अभिचक्षतेऽभिदधते। ‘यो मा पाकेन मनसा चरन्तमभिचष्टे अनृतेभिर्वचोभिः’ (ऋ० ७।१०४।८)। अभिचष्टेऽभिशपति, परुषं वदति। ‘मित्रः कृष्टीरनिमिषाऽभि चष्टे’ (ऋ० ३।५९।१)। अभिचष्टेऽभितः पश्यति। ‘अभि यो विश्वा भुवनानि चष्टे’ (ऋ० ७।६१।१)। उक्तोऽर्थः। ‘कदा चिकित्वो अभि चक्षसे नः’ (ऋ० ५।३।९)। अनुग्रहबुद्ध्या करुणाकटाक्षेण द्रक्ष्यसीत्याह। ‘ऋजु मर्तेषु वजिना च पश्यन्नभि चष्टे सूर्यो अर्य एवान्’ (ऋ० ६।५१।२)। ‘अभि ब्रह्मणि चक्षाथे ऋषीणाम्’ (ऋ० ७।७०।५)। उक्तोऽर्थः। ‘अथापि यत्र च्छिद्र इवादित्यो दृश्यते रथनाभिरिवाभिख्यायेत’ (ऐ० आ० ३।२।४)। अभिख्यायेत प्रतीयेत। ‘वेदाहं तस्य भेषजं चीपुद्रुरभिचक्षणम्’ (अथर्व० ६।१२७।२)। अभिचक्षणं वशीकरणमन्त्रमभिचारमन्त्रं वा। चर् {अभिचर्} चर् (चर गतिभक्षणयोः)। ‘यर्थवाहं नाभिचरे कदाचित्पतीन्’ (भा० वि० १६।६)। व्यभिचरामीत्यर्थः। विर्द्योतक इति त्यक्तः। ‘पतिं या नाभिचरति मनोवाग्देहसंयता’ (मनु० ९।२९)। उक्तोऽर्थः। ‘यथा नाभिचरेतां तौ वियुक्तावितरेतरम्’ (मनु० ९।१०२)। अत्राप्यभिचरणमतिचरणमाह। ‘तत्र विराधदनुकबन्धप्रभृतयः केप्यभिचरन्तीति नः श्रुतम्’ (महावीर० २)। अभिचरन्ति अपचरन्ति दुर्व्यवहरन्ति। ‘वेदे दुर्धिया जिहिंसिषया वा वैरिषु मन्त्रादिप्रयोगेऽभिचरतिः प्रसिध्यति। तथा चोदाहृतयः–मा नो घोरेण चरताभि धृष्णु’ (ऋ० १०।३४।१४)। ‘तं त्वष्टा हतपुत्रोऽभ्यचरत् सोऽभिचरणीयमपेन्द्रं सोममाहरत्’ (श० ब्रा० १२।७।१।१)। ‘अथो हैनयाप्यभिचरेत् (एनया=उद्वासनीयेष्ट्या) एतया वै भद्रसेनमजातशात्रवयाऽऽरुणिरभिचचार’ (श० ब्रा० ५।५।५।१४)। ‘मायायोगविदो वेदविदो वर्षं वाभिचरेयुः’ (कौ० अ० ४।३।११)। मन्त्रप्रयोगेणातिवृष्टिं शमयेयुरित्यर्थः। ‘अमुष्येति द्विषच्छब्देऽभिचरन्’ (का० श्रौ० २।४।२७)। वैरिमारणानुकूलो व्यापारोऽभिचारः, तं फलत्वेनाभिलषन्नित्यर्थः। ‘अभिचार्यमाणोपि तां दिशं गत्वा’ (का० श्रौ० १५।२।९)। अभिचारकर्मणा मार्यमाणोपीत्यर्थः। ‘वृष्ट्यायुः पुष्टिकामो वा तथैवाभिचरन्नपि’ (याज्ञ० १।२९५)। अदृष्टोपायेन परपीडाऽभिचार इति मिताक्षरा। ‘पूर्वाभिचरिता (मागधी नदी) राम सुक्षेत्रा सस्यमालिनी’ (रा० १।३२।१०)। पूर्वाभिचरिता पूर्वदिग्गामिनी। ‘वक्षोभिचारि चरुभाण्डमिव स्तनं यो देव्या विदेहदुहितुर्विददार काकः’ (हनुमन्नाटके ६।३२)। वक्षोभिचारि वक्षोभिचरतीति वक्षोपचरणशीलः। क्लीबत्वं दुःसमाधानम्। ‘उपचाराभिचाराभ्यां धर्ममावाहयस्व वै’ (भा० आदि० २२२।४३)। अभिचारो देवताकर्षणशक्तिरिति नीलकण्ठः। ‘धर्मं धर्मराजम्। ब्रह्मद्विषो ह्येष निहन्ति सर्वानाथर्वणस्तीव्र इवाभिचारः’ (महावीर० १।६२)। पूर्वतर एवार्थः। ‘ध्रुवं कर्तुः श्रद्धाविधुरमभिचाराय हि मखाः’ (महिम्नः २१)। अभिचाराय हिंसायै विनाशाय। अनुप्लवः सहायश्चानुचरोभिचरः समाः (अमरः)। अभिसर इति पाठान्तरम्। तत्साधीयः। चुद् {अभिचुद्} चुद् (चुद संचोदने)। ‘ऋषिः कश्चिदागत्य मम जन्माभ्यचोदयत्’ (भा० आदि० ७१।१९)। अभ्यचोदयत्=अपृच्छत्। नार्थोऽभिना। ‘असुरास्तत्र मां दृष्ट्वा कस्त्वमित्यभ्यचोदयन्’ (भा० आदि० ७६।३७)। उक्तोऽर्थः। जन् {अभिजन्} जन् (जनी प्रादुर्भावे)। ‘कामाक्रोधोऽभिजायते’ (गीता०)। आविर्भवति, संभवतीत्यनर्थान्तरम्। ‘शुचीनां श्रीमतां गेहे योगभ्रष्टोऽभिजायते’ (गीता० ६।४१)। अभिजायते पुनर्जायते। ‘तस्याः स्पृष्ट्वैव सलिलं नरः शैलोभिजायते’ (रा०)। सद्यो जायत इत्यर्थः। अभिः सामीप्ये। ‘कामं क्रोधं च लोभं च दम्भं दर्पं च भूमिपः। सम्यग् विजेतुं यो वेद स महीमभिजायते’ (भा० उ० १२९।३३)। महीं शासितुमर्हति। ‘एवं ज्येष्ठो प्यथोत्सिक्तो न राज्यमभिजायते’ (भा० उ० १।४९।१३)। प्रथमज इति न राज्येधिक्रियत इत्युक्तं भवति। ‘इषं स्वरभिजायन्त धूतयः’ (ऋ० १।१६८।२)। इषि स्वश्च निसर्गतोऽधिकृता भवन्तीत्यर्थः। ‘जायमानाऽभिजायते देवान्त्सब्राह्मणान्वशा’ (अथर्व० १२।४।१०)। ‘संभवत्यभिजातानामभिमानो ह्यकृत्रिमः’ (कथा० १८।५५)। अभिजाताः कुलोद्गताः=महति कुले संजाताः। ‘जात्यस्तेनाभिजातेन शूरः शौर्यवता कुशः’ (रघु० १७।४)। संकीर्णं नाभिजातेषु नाप्रबुद्धेषु संस्कृतम् (वदेत्)। उक्तोऽर्थः। ‘प्रजल्पितायामभिजातवाचि’ (कु० १।४५)। अभिजाता वल्गुर्मधुरा। ‘अभिजातं खल्वस्य वचनम्’ (विक्रम० १)। अभिजातं दक्षिण सदाक्षिण्यम्। ‘अभिजातमभिहितं देवेन’ (हर्ष०)। अभिजातमुदातं युक्तं सुन्दरम्। ‘क्षीणवृत्तेरभिजातस्येव मणेः’ (योग० सू० १।४०)। अभिजातस्य मणेः=अनुपहतप्रसादस्य स्वभावनिर्मलस्य स्फटिकस्य। ‘अभिजातं हि ते मन्ये यथा मातुस्तथैव च’ (रा० २।३५।१५)। अभिजातमभिजननं स्वभाव इति भूषणम्। ‘परचक्राभिजातस्य दुर्बलस्य बलीयसा’ (भा० शां० १३१।३)। परचक्रमभिजातं संमुखं यस्य, परचक्रेणाभिभूतस्येत्यर्थः। ‘मा शुचः सम्पदं दैवीमभिजातोसि पाण्डव’ (गीता० १६।५)। दैव्या सम्पदा सहैव जातोऽसीत्यर्थः। ‘सो भिजात्या च भक्त्या च’ (भा० द्रोण० ११०।६६)। अभिजातिराभिजात्यम्, कौलीन्यम्। ‘आढ्योऽभिजनवानस्मि’ (गीता० १६।१५)। अभिजन उच्चैः कुलम्। ‘तुल्योप्यभिजने जातो न कश्चित्पर्युपासते’ (भा० शां ३६०।७)। ‘पतिं देवं त्यक्त्वा भुवनपतिमुच्चैरभिजनम्’ (मुद्रा० ६।६)। अभिजनः कुलमन्वयोऽन्ववायः। ‘तुल्याभिजनेषु राज्ञां वृत्तिरीदृशी’ (माल० १)। ‘विवादे विद्याभिजनसम्पन्ना वृद्धा मेधाविनो धर्मेष्वविनिपातिनः’ (आप० ध० २।२९।५)। ‘श्रुतं तन्माहात्म्यं यदभिजनतो यच्च गुणतः’ (मालती० २।१३)। अभिजन आभिजात्यम्। ‘येषामभिजनं प्राप्य मतिः क्रोधसमन्विता’ (रा० ५।८७।१५)। उक्तोऽर्थः। ‘कल्याणाभिजनः साधुरदीनः सत्यवागृजुः’ (रा० २।१।२१)। कल्याणानां जन्मभूरित्यर्थः। ‘अभिजनो ह्येष वेतसावकयोः’ (मी० शा० भा० १।२।१।१०)। अभिजनः प्रभवः। ‘एष इत्यनेनैता आपः परामृश्यन्ते। विशुद्धवंशाभिजनाग्रहस्तः…राधवगन्धहस्ती’ (रा० ३।३१।४६)। अभिजनो जन्म। ‘अभिजनश्च’ (पा० ४।३।९०) इति सूत्रे भाष्ये निवासो नाम यत्र सम्प्रत्युष्यते। अभिजनो नाम यत्र पूर्वैरुषितम् इत्युक्तम्। वृत्तिश्च–अभिजनः पूर्वबान्धवः। तत्सम्बन्धाद्देशो प्यभिजन इत्युच्यत इति। पूर्वबान्धवेऽर्थे वृत्तिकारवचः प्रमाणम्। ‘सर्वो प्यभिजनः श्रीमाञ्श्रीमतः सत्यवादिनः’ (रा० २।१९।३६)। अभितो वर्तमानो जनः, परिजनः परिवार इत्यर्थः। ‘वयसा शास्त्रतो धैर्यात्कुलेनाभिजनेन च’ (भा० उ० १२।१५)। ‘सह सा सहसाऽभिजनैः स्निग्धैः कुञ्जमन्दिरम्’ (सा० द० ७।१५ इत्यत्रोदाहरणम्)। उक्तोऽर्थः। जल्प् {अभिजल्प्} जल्प् (जप जल्प व्यक्तायां वाचि)। ‘ये क्षन्तारो नाभिजल्पन्ति चान्यान्’ (भा० अनु० १०२।३१)। अपवदन्ति, निन्दन्तीत्यर्थः। ‘सोऽयमित्यभिसम्बन्धाद् रूपमेकीकृतं यदा। शब्दस्यार्थेन तं शब्दमभिजल्पं प्रचक्षते’ (वा० प० २।१२८)॥ निगदव्याख्यातम्। जि {अभिजि} जि (जि जये, जि ज्रि अभिभवे)। ‘प्रामुं जयाऽभीमे जयन्तु’ (अथर्व० ६।१२६।३)। अभिजयन्तु शत्रूनभिमुखं गच्छन्तो जयं प्रतिपद्यन्तामित्यर्थः। ‘सर्वांल्लोकान्पशुबन्धयाज्यभिजयति’ (आप० श्रौ० ७।१।१।१)। पूर्वेण समोऽर्थः। जीव् {अभिजीव्} जीव् (जीव प्राणधारणे)। ‘यस्य सीता भवेद्धार्या…। अभिजीवेत्स सर्वेषु लोकेष्वपि पुरन्दरात्’ (रा० ३।३४।१८)। अभिजीवेत्=अभ्यधिकं जीवेत्। ज्ञा {अभिज्ञा} ज्ञा (ज्ञा अवबोधने)। ‘पितृपक्षे ते पार्था मातृपक्षे च वृष्णयः। द्वौ पक्षावभिजानीहि त्वमेतौ पुरुषर्षभ’ (भा० उ० १४०।१०)॥ ‘इदं तु नाभिजानामि तव धीरस्य नित्यशः’ (भा० उ० ५४।२)। ‘यथाहमभिजानीयां ब्राह्मणं लक्षणैः’ (भा० आदि० २८।९)। ‘न पापमभिजानासि साध्वी साधुव्रते स्थिता’ (भा० वि० ३।२२)। अभिजानासि जानासि। अपार्थोऽभिः। ‘कुब्जे त्वां नाभिजानामि श्रेष्ठां श्रेष्ठाभिवादिनीम्’ (रा० २।९।३८)। नाभिजानामि न सम्यग् जानामि। ‘नहीदृशमहं भावमवशः प्राप्य केवलम्। यदेवमभिजानामि का व्यथा मे विजानतः’ (भा० शां० २२४।८)॥ उक्तोऽर्थः। ‘न पुत्रमभिजानामि त्वयि जातं शकुन्तले’ (भा० आदि० ७४।७३)। नाङ्गीकरोमि। ममेदमपत्यमिति नैव प्रतिपद्ये। ‘अहं तन्नाभिजानामि यत्कृतं न मया पूरा’ (भा० आदि० ९३।११)। उक्तोऽर्थः। ‘नूपुरे त्वभिजानामि नित्यं पादाभिवन्दनात्’ (रा० ४।६।२२)। अभिजानामि प्रत्यभिजानामि। परिचिनोमि। ‘अभिजज्ञे महाबुद्धिं (विदुरं) महाबुद्धिर्युधिष्ठिरः’ (भा० आश्रम० २६।२३)। प्रत्यभिजज्ञावित्यर्थः। ‘अभिज्ञानं नरेन्द्राणां विक्षतं प्रेक्ष्य संयुगे’ (भा० शल्य० ४।५)। अभिज्ञानम् केतुम्। ‘तस्यै भर्तुरभिज्ञानमङ्गुलीयं ददौ कपिः’ (रघु० १२।६२)। अभिज्ञानं परिचायकं चिह्नम्। ‘वत्स योगिन्यस्मि मालत्यभिजानं धारयामि’ (मालती० )। अभिज्ञानम् प्रत्यभिज्ञानलक्षणम्। ‘पूर्ववृत्तमभिज्ञानं भूयः सम्प्रत्यभाषत’ (रा० ५।६८।१)। अभिज्ञानं संस्मरणम्। ‘राजभावस्त्वभिज्ञातो भवेत्’ (शा० १)। अभिज्ञातो विदित उद्भिन्नो विवृतः। ‘अभिज्ञावचने लृट्’ (पा० ३।२।११२)। अभिज्ञा स्मरणम्। डी {अभिडी} डी (डीङ् विहायसा गतौ)। ‘आभिमुख्येन गमनमभिडीनं प्रचक्षते’ (भा० कर्ण० ४१।२७)। तड् {अभितड्} तड् (तड आघाते)। ‘उल्काभिताडितशिखः शिखी शिवः’ (व० बृ० सं० ११।६१)। अभिताडिता ग्रस्ता। ‘वाक्शरैरभिताडितः’ (रा०)। आहतः क्षत इत्यर्थः। तन् {अभितन्} तन् (तनु विस्तारे)। ‘तद्वो यामि द्रविणं सद्य ऊतयो सेना स्वर्ण ततनाम नृँरभि’ (ऋ० ५।५४।१५)। अभिततनाम=अभिततान् करवाम। ‘अभि व्रजं तत्निषे गव्यमश्व्यम्’ (ऋ० ९।१०८।६)। अभितत्निषे सन्दानितचरणं कुरु। तप् {अभितप्} तप् (तप सन्तापे)। ‘तानथर्वण ऋषीनाथर्वणांश्चार्षेयानभ्यश्राम्यदभ्यतपत् समतपत्’ (गो० ब्रा० १।१।५)। अभ्यतपत्=ऊष्मणाऽकदर्थयत् सोष्मणोऽकरोत्, घर्ममन्वभावयत्। ‘घर्म इवाभितपन् दर्भ’ (अथर्व० १९।२८।३)। अभितस्सन्तापं कुर्वन्नित्यर्थः। ‘तस्मात् किमभितप्यन्तं वाक्शरैरुपकृन्तसि’ (भा० द्रोण० १५१।२७)। अभितप्यन्तं दुःख्यन्तम् दूयमानम्। ‘अभितप्तमयोपि मार्दवं भजते कैव कथा शरीरिषु’ (रघु० ८।४३)। अभितप्तम् उत्तप्तम्। सन्तप्तम्। सम्यक् तापं प्राप्तम्। तर्ज् {अभितर्ज्} तर्ज् (तर्ज भर्त्स भर्त्सने)। ‘तां परुषै र्वाक्यैरभितर्ज्य’ (रा० ३।५५।३२)। तस् {अभितस्} तस् (तसु उपक्षये)। ‘बृहस्पते अभि ये नस्ततस्रे’ (ऋ० ४।५०।२)। अभिततस्रे=अभितेसिरे=उपक्षपयामासुः=लुलुण्ठुः=मुमुषुः। तृद् {अभितृद्} तृद् (उतृदिर् हिंसानादरयोः)। ‘अभ्यभि हि श्रवसा ततर्दिथोत्सम्’ (ऋ० ९।११०।५)। ततर्दिथ चकर्तिथ रेदिथ विववरिथ। ‘अभि गन्धर्वमतृणदबुध्नेषु रजःस्वा’ (ऋ० ८।७७।५)। अभ्यातृणत्=अहिनत्। तॄ {अभितॄ} तॄ (तॄ प्लवनतरणयोः)। ‘उभा तेरते अभि मातरा शिशुम्’ (ऋ० १।१४०।३)। अभितेरते=उपेतः। तरतिरिह गतिसामान्ये प्रयुक्तः। ‘(हयाः) कथं नाभ्यतरंस्तात पाण्डवानामनीकिनीम्’ (भा० द्रोण० ९।२०)। नाभ्यतरन् नासादयन्। नोपायन्। त्यज् {अभित्यज्} त्यज् (त्यज हानौ)। ‘जनपदान्ते ध्रुवनिधिमापदर्थमभित्यक्तैः कारयेत्’ (कौ० अ० २।५।४)। अभित्यक्तो घोषितवधदण्डः। दस् {अभिदस्} दस् (दसु उपक्षये)। ‘यो अस्माँ अभिदासति’ (ऋ० १०।९७।२३)। उपदासयतीत्यर्थः। छन्दस्युभयथेति शप आर्धधातुकत्वाण्णिलोपः। ‘यश्चैनमभिदासति’ (छां० उ० १।२।८)। पीडयतीत्यर्थः। दिव् {अभिदिव्} दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)। ‘प्राणान्सत्यजतां युद्धे प्राणद्यूताभिदेवने’ (भा० शल्य० १५।८)। अभिदेवनम् अभिदेवनफलकं यत्राक्षैर्दीव्यते। दिश् {अभिदिश्} दिश् (दिश अतिसर्जने, दिशिरुच्चारणक्रिय इति भाष्यम्)। ‘यां यामभ्यदिशत् सा सैनमकामयत’ (पञ्च० ब्रा० १२।११)। अभ्यदिशद् निरदिशत् प्रत्यवामृशत्। अभ्यध्यायदिति वा। दीप् {अभिदीप्} दीप् (दीपी दीप्तौ)। ‘सोस्त्रं तदभिदीप्यन्तमापतन्तं शितैः शरैः। तस्तम्भे बाणजालेन’ (हरि० २।७३।४६)॥ अभिदीप्यन्तम्=अभिदीप्यत्, अभिमुखं ज्वलत्। अभिदीप्यन्तमापतन्तमिति पुंसि प्रयोगौ दुष्यतः। दृश् {अभिदृश्} दृश् (दृशिर् प्रेक्षणे)। ‘रजस्वलाभिदृष्टं च तं भागं रक्षसां विदुः’ (भा० अनु० २३।४)। अभिदृष्टमभिलक्षितं दृग्विषयीभूतम्। ‘द्रौपद्या नः सहासीनान् अन्योन्यं योऽभिदर्शयेत्। स नो द्वादश वर्षाणि ब्रह्मचारी वने वसेत्’ (भा० आदि० २१२।२९)॥ अभिदर्शयेदात्मानमिति शेषः। अन्योऽन्यस्य संमुखे संनिदधीतेति तात्पर्यार्थः। ‘गिरिमिमं सदा। नाशक्नुवन्नभिद्रष्टुं कुत एवाधिरोहितुम्’ (भा० वन० ११०।१४)॥ अभिद्रष्टुमुल्लोकयितुम्। उदोर्थेऽभिः। ‘स यैः स्पष्टोऽभिदृष्टो वा संविष्टोऽनुगतोपि वा’ (भा० पु० ९।११।२२)। अपार्थोऽभिः। दृष्ट इत्येवार्थः। ‘यत्तातो मामभिद्रष्टुं करोति प्रवणं मनः’ (मार्क० पु० २३।८९)। इहापि नार्थोऽभिना। अभिद्रष्टुं मनः प्रवणं कुरुते=दर्शनोन्मुखं करोति दर्शनोत्को भवति दिदृक्षत इति यावत्। अभियोगस्तु विज्ञेयः शङ्कातत्त्वाभियोगतः। ‘शङ्काऽसतां तु संसर्गात् तत्त्वं होढाभिदर्शनात्’ (याज्ञ० २।५ इत्यत्र मिताक्षरायामुद्धृतं नारदवचनम्)। द्युत् {अभिद्युत्} द्युत् (द्युत दीप्तौ)। ‘अभिद्योतिष्यते रामो भवन्तमचिरादिह’ (भट्टि० ८।८९)। अभिद्योतिष्यते त्वदन्तिके विराजिष्यते। अभिः सामीप्यमाह। द्रा {अभिद्रा} द्रा (द्रा कुत्सायां गतौ)। ‘न तं तिग्मं चन त्यजो न द्रासदभि तं गुरु’ (ऋ० ८।४७।७)। अभिद्रासत् आसादयति। द्रातेः पञ्चमे लकारे तिपि रूपम्। द्रु {अभिद्रु} द्रु (द्रु गतौ)। ‘सिन्धो यद्वाजाँ अभ्यद्रवस्त्वम्’ (ऋ० १०।७५।२)। अभ्यद्रवः=अभ्यधावः। ‘अभ्यद्रवन्मत्स्यराजं रथव्रातेन सर्वशः’ (भा० वि० ३३।४)। उक्तोऽर्थः। ‘पयस्यभिद्रवति भुवं युगावधौ सरित्पतिर्नहि समुपैति रिक्तताम्’ (शिशु० १७।४०)। भुवं पयसि जलेऽभिप्लवमाने सतीत्याह। ‘अभिद्रवत्ययस्कान्तमयो निश्चेतनं यथा’ (भा० शां० २११।३)। अभिद्रवति अभिमुखं सरति। ‘मकरन्देन प्रतिहतो जामाता बलात्कारेणाभिद्रवन्’ (मालती० ७)। अभिद्रवन् उपद्रवन् आस्कन्दन्। ‘गजा इवान्योन्यमभिद्रवन्तः’ (मृच्छ०)। उक्तोऽर्थः। ‘अभिद्रुतमिवारण्ये सिंहेन गजयूथपम्’ (रा० २।८।३६)। अभिद्रुतम् आक्रान्तमास्कन्नम्। ‘जन्ममृत्युजराव्याधि-वेदनाभिरभिद्रुतम्। अपारमिव चास्वस्थं संसारं त्यजतः सुखम्’ (भा० शां० ९।३३)॥ अभिद्रुतमाक्रान्तं परीतमुपहतम्। ‘अपरेद्युरुद्यति द्युमणावुद्दामद्युतावभिद्रुततारके’ (हर्ष० उ० १)। अभिद्रुतास्तारका न्यक्कृतास्ताराः। ‘अभिद्रवणमाप्लावमवस्थानं सविग्रहम्’ (रा० ६।४०।२५)। अभिद्रवणं युद्धमार्गविशेषः। भारते शल्यपर्वणि ५७।१९ इत्यत्रापि गदायुद्धाङ्गत्वेनोपन्यस्तम्। वेगेनाभ्यागमनमर्थः। द्रुह् {अभिद्रुह्} द्रुह् (द्रुह जिघांसायाम्)। ‘अभिद्रुग्धा परे चेन्नो भेतव्यं परन्तप’ (भा० उ० ५५।१८)। अभिद्रुग्धा जिघांसिता द्रोहविषयं नीताः। ‘मया पूनरेभ्य एवाभिद्रुग्धमज्ञेन’ (उत्तर० ६)। उक्तोऽर्थः। चतुर्थी तु दुरुक्ता। द्वितीया तु युक्ता। ‘नित्यमस्मच्छरीरमभिद्रोग्धुं यतते’ (मुदा० १)। पूर्वेण समोर्थः। धा {अभिधा} धा (डुधाञ् धारणपोषणयोः)। ‘चकितमभिधत्ते श्रुतिरपि’ (महिम्नः २)। वर्णयति निर्दिशति निरूपयति। ‘अभिधास्ये च ते राजन्नक्षय्यं द्रव्यमुत्तमम्’ (भा० आश्व० ७।२४)। अभिधास्ये वक्ष्ये कथयिष्ये। ‘कोऽभिधास्यति…स्वयमात्मनः स्तवे कथाम्’ (रा० ३।३५।२२)। ‘प्रभवन्तं पदस्थं च परुषं कोऽभिधास्यति’ (रा० ६।१२।७)। उक्तचर एवार्थः। साक्षात्संकेतितं योर्थमभिधत्ते स वाचकः। ‘तन्नाम येनाभिदधाति सत्त्वं तदाख्यातं येन भावम्’ (ऋक् प्रा० १२।५)। निगदव्याख्यातम्। ‘केनोत्क्रमते कथं बाह्यमभिधत्ते कथमध्यात्मम्’ (प्रश्नोप० ३।१)। अभिधत्ते धारयति यच्छति। ‘रशनाभिर्दशभिरभ्यधीताम्’ (ऋ० १०।४।६)। अबध्नीताम् (तस्करौ)। अभिपूर्वो दधातिश्छन्दसि बहुलं बन्धने वर्तते। ‘इमाश्च काश्चन दिशः–प्रतूर्त्तं वाजिन्नाद्रवेत्यश्वमभिदधाति’ (तै० सं० ५।१।२।१)। ‘रज्ज्वा वै वत्सं च मातरं चाभिदधाति’ (जै० ब्रा० १।१९)। ‘यस्त्वा मृत्युरभ्यधत्त जायमानं सुपाशया’ (अथर्व० ३।११।८)। ‘शतेन पाशैरभिधेहि वरुणैनम्’ (अथर्व० ४।१६।७)। ‘भ्रातृव्यगवीं वाऽभिदध्याद् गोष्ठे वा न्यसेत्’ (सत्या० श्रौ० २२।२।२६)। ‘अभि तं निर्ऋतिर्धत्तामश्वमिवाश्वाभिधान्या’ (अथर्व० ४।३६।१०)। ‘मुञ्च गां वरुण पाशात् द्विषन्तं मेऽभिधेहि’ (गो० गृ० ४।१०।१८)। मन्त्र ब्रा० २।८।१३ इत्यत्राप्पेवम्। ‘जीवान्नो अभि धेतनादित्यासः पुरा हथात्’ (ऋ० ८।६७।५)। रिरक्षिषया परीत नः, परितो नोऽवस्थिता भवतेत्याह। ‘विजित्य युधि कौन्तेयो मगधानभ्यधाद् बली’ (भा० सभा० ३०।१६)। सेनयाऽरुधदित्यर्थः। ‘पतिर्यद् वध्वो वाससा स्वमङ्गमभिधित्सते’ (ऋ० १०।८५।३०)। अभिधित्सते परिधातुमावरीतुमिच्छतीत्युक्तं भवति। ‘ददर्श गां (भुवम्) तत्र सुषुप्सुरग्रे यां जीवधानीं स्वयमभ्यधत्त’ (भा० पु० ३।१३।१०)। अभ्यधत्त प्रतिसमहरत्, अन्तरधापयत्। ‘मा कस्मै धातमभ्यमित्रिणो नः’ (ऋ० १।१२०।८)। अभिधातम् परादातम्। ‘बृहस्पते यो नो अभि ह्वरो दधे’ (ऋ० २।२३।६)। ह्वरो जिह्मता। तदस्मदमिमुखी करोति, तल्लक्ष्यं नः करोतीत्यर्थः। ‘अभि वो देवीं धियं दधिष्व प्र वो देवत्रा वाचं कृणुध्वम्’ (ऋ० ७।३४।९)। उक्तोऽर्थः। ‘योऽभिधास्यति’ (भा० पु० ९।१८।३७)। अभितो धारयिष्यतीत्यर्थः। तेनाभिहितम्। मयाऽभिहितम्। तेनोक्तम्। मयोक्तमित्यर्थः। ‘यत्र वह्निरभिहितो दुद्रवद् द्रोण्यः पशुः’ (ऋ० ५।५०।४)। अभिहितो धुरि युक्तः। ‘पुनरभिहितो रथः पुनरुत्स्यूतं’ (आप० श्रौ० ५।२९।३)। अभिहितो युक्तस्तुरङ्गैः। ‘सर्वाः प्रजा रश्मिभिः प्राणेष्वभिहिताः’ (श० ब्रा० २।३।३।७)। अभिहिता बद्धाः। ‘यदि स्थ तमसावृता जालेनाभिहिता इव’ (अथर्व० १०।१।३०)। उक्तोऽर्थः। ‘ते मौञ्जीभिरभिधानीभिरभिहिता भवन्ति’ (श० ब्रा० ६।३।१।२६)। पूर्वोदित एवार्थः। ‘अथो यो अर्वतः शिरोऽभिधाय निनीषति’ (अथर्व० १९।५०।५)। अभिधाय बद्ध्वा। ‘तेनाभिधाय दस्यूनां शक्रः सेनामपावपत्’ (अथर्व० ८।८।५)। अभिधाय परिवेष्ट्य। ‘वागेव मे नाभिधेयविषयमवतरति त्रपया’ (काद०)। अभिधेयं वक्तव्यम् प्रतिपाद्यम्। ‘पूर्वमेवाक्षरं (अक्षरं श्रेयः) चान्यदभिधेयं ततः परम्’ (भा० अनु० ६९।९)। अभिधेयं वाच्यं निन्द्यम्। ‘भवताप्यकृपणशौण्डीर्यमभिधातव्यम्’ (मृच्छ०)। अभिधातव्यं वक्तव्यम्। ‘एतावतामर्थानामिदमभिधानम्’ (नि० १।२०)। अभिधानं नाम, वाचकम्। ‘अभिधानं मम माल्यवानितीदम्’ (कथा० ७।११२)। अभिधानं नामधेयं समाख्या। ‘षट्पादतन्त्री मधुराभिधानम्’ (रा० ४।२८।३६)। अभिधानं गानम्। ‘अभिधानप्रगल्भस्य तव प्रत्ययघातिनी’ (रा० ३।३०।३)। अभिधानप्रगल्भस्य वाचि प्रौढस्य, प्रवचनपटोः। ‘समुत्पन्नाभिधानोस्मि वाङ्माधुर्येण तेऽनघ’ (भा० शां० ३५४।१)। समुत्पन्नाभिधानो जातबन्धनः। ‘अश्वाभिधानीमादत्ते’ (तै० सं० ५।१।२।१)। अभिधानी बन्धनरज्जुः। ‘ते मौञ्जीभिरभिधानीभिरभिहिता भवन्ति’ (श० ब्रा० ६।३।१।२६)। उक्तोऽर्थः। ‘अभिधानी निदाने चत्वारि विशाखदामानि’ (सत्या० श्रौ० २४।२।६)। अभिधानी गोबन्धनार्था रज्जुः। निदाने पादबन्धनार्थे रज्जू। वत्सबन्धनार्थानि द्विशिरस्कानि दामानि। अभिधा व्यञ्जना लक्षणा इति तिस्रो वृत्तयः। अयं शब्द इममर्थमभिदधात्विति संकेतोऽभिधा। ‘अभिधा असि भूवनमसि यन्ताऽसि’ (तै० सं० ७।१।११।१)। अभिधा इति विच्प्रत्ययान्तम्। हेऽश्व त्वं बन्धनीयोसीत्याह। ‘मालेति चेद् ब्रूयुः स्रगित्यभिधापयीत’ (आश्व० गृ० ३।८।१३)। अभिधापयीत अभिधापयेत् उच्चारयेत्। धाव् {अभिधाव्} धाव् (धावु गतिशुद्ध्योः)। ‘एष वृषा कनिक्रदद् दशभिर्जामिभिर्यतः। अभि द्रोणानि धावति’ (ऋ० ९।२८।४)। अभिधावति=अभित्वरते। ‘कान्तेव कृतसङ्केता (नदी) समुद्रमभिधावति’ (रा० ४।४१।२४)। ‘प्रदीप्य यः प्रदीप्ताग्निं प्राक् चिरं नाभिधावति। भस्मापि न स विन्देत शिष्टं क्वचन भारत’ (भा० सभा० ६४।१०)॥ अभिधावति=अभित इतस्ततो धावति। ‘मरीचितोयप्रायांस्तान् एवाभिधावति’ (भा० पु० ५।१४।१०)। अनुध्यायंस्तान् प्रति सरभसं प्रवर्तते। ‘ग्रामघाते हिताभङ्गे पथिमोषाभिदर्शने। शक्तितो नाभिधावन्तो निर्वारया सपरिच्छदाः’ (मनु० ९।२७४)॥ अभिधावन्तो रक्षार्थमभित्वरमाणाः। हिताभङ्गे जलसेतुभङ्गे इति कुल्लूकः। क्षेत्रोत्पन्नसस्यनाशने वृतिभङ्गे चेति तु मेधातिथिः। धृ {अभिधृ} धृ (धृञ् धारणे)। ‘युध्यमानं महेष्वासं…सर्वे ते नाभ्यधारयन्’ (भा० भीष्म० १०९।९)। नाभ्यधारयन् नासहन्त। धृष् {अभिधृष्} धृष् (ञिधृषा प्रागल्भ्ये धृष प्रसहने)। ‘न बहवः समशकन्नार्भका अभि दाधृषुः’ (अथर्व० १।२७।३)। नाभिदाधृषुः=न प्रसेहिरे=नाधिचक्रिरे नाभिबभूवुः। अर्भकाः=अल्पाः। ‘तान्नाभ्यधृष्णुवन्’ (काठक० २५।६)। जिधृषोपि धर्षणेऽर्थे प्रयोगः। ‘ततो देवाः क्रियावन्तो दानवानभ्यधर्षयन्’ (भा० आश्व० ३।७)। उक्तोऽर्थः। ध्मा {अभिध्मा} ध्मा (ध्मा शब्दाग्निसंयोगयोः)। ‘अभि दस्युं वकुरेणा धमन्तोरु ज्योतिश्चक्रथुरार्याय’ (ऋ० १।११७।२१)। अभिधमन्त उपधमन्तो वातेनाग्निं संयोजयन्तः। ध्यै {अभिध्यै} ध्यै (ध्यै चिन्तायाम्)। ‘तं (सोमं) देवाश्च ऋषयश्चाभ्यध्यायन् कथमयमस्मान् सोमो राजागच्छेदिति’ (ऐ० ब्रा० १।२७)। अभ्यध्यायन् निरन्तरमचिन्तयन्। ‘तासां रोहिणीमभ्यध्यायत्’ (तै० बा० ३।१।४।२)। ‘या वै श्रीरभ्यध्यासिषमिमास्ताः’ (श० ब्रा० ६।२।१।७)। उदितचर एवार्थः। ‘यं यं देवमभिध्यायेद् भक्तियुक्तेन चेतसा’ (वराह पु० १६९।४०)। पूर्वेण समोऽर्थः। ‘प्रजापतिर्वै स्वां दुहितरमभ्यध्यायत् दिवमित्यन्य आहुरुषसमित्यन्ये’ (ऐ० ब्रा० ३।३३)। भार्यात्वेन ध्यानमकरोदिति सायणः। ‘प्रजापतिर्वै स्वां दुहितरमभिदध्यौ। दिवं वोषसं वा। तां सम्बभूव’ (श० ब्रा० १।७।४।१)। अभिदध्यौ चकमे कामयाञ्चक्र इत्यर्थः। ‘अग्निर्ह ता अपोऽभिदध्यौ मिथुन्याभिः स्यामिति’ (श० ब्रा० २।१।१।५)। ‘इमाश्च कामेऽर्थेऽभिध्यायतेर्दिशः काश्चन दृश्याः– सोमो वै राजा दिशोऽभ्यध्यायत् स दिशोऽनुप्राविशत्’ (तै० सं० ६।४।४।१८)। ‘यज्ञो दक्षिणामभ्यध्यायद्’ (तै० सं० ६।१।३।२२)। ‘स पुनरिमं लोकमभ्यध्यायत्’ (तै० सं० १।५।९।४)। ‘आपो वरुणस्य पत्नय आसन् ता अग्निरभ्यध्यायत्’ (तै० ब्रा० १।१।३।८)। ‘ता (अपः) अग्निरभ्यध्यायत्’ (तै० ब्रा० १।१।३।८) इति। ‘आद्वारमनुवव्राज मङ्गलान्यभिदध्युषी’ (रा० २।१६।२१)। अभिध्यायन्तीत्यर्थः। इह परार्थस्य सतृष्णं चिन्तनं नार्थः। चिन्तनमात्रं त्वर्थः। ‘स यद्येनं मनसाऽभिध्यातः। यज्ञो नोपनमेत्’ (श० ब्रा० १२।६।१।३)। अभिध्यातः संकल्पितः, चिन्तितः। ‘सोऽभिध्याय शरीरात् स्वात् सिसृक्षुर्विविधाः प्रजाः’ (मनु० १।८)। अभिध्याय विचिन्त्य। ‘तथा तदनभिध्येयं वाक्यं यादवनन्दन’ (भा० शां० ४६।२७)। अनभिध्येयम् अविचारणीयम्। ‘अभिध्योपदेशाच्च’ (ब्रह्म सू० १।४।२४)। अभिध्या=इच्छा। ‘न चाचिकीर्षीत्परवस्त्वभिध्याम्’ (बुद्ध० २।४४)। ममेदमस्त्विति सङ्कल्पोऽभिध्या। ‘अभिध्या वै प्रथमं हन्ति लोकान्’ (भा० उ० ४२।११)। अभिध्या विषयस्मरणम्। ‘कामाभिध्या स्वशरीरं दुनोति’ (भा० उ० २६।५)। कामाभिध्या विषयध्यानम्। अभिध्या तु परस्य विषये स्पृहेत्यमरः। ‘अनभिध्या परस्वेषु सर्वसत्त्वेषु सौहृदम्’ (भा० अनु० १३।५)। अनभिध्याऽलोभ। ‘अभिध्याऽप्रख्यता चैव सर्वं लोभात्प्रवर्तते’ (भा० शां० १५८।५) अभिध्या चिन्ता दौर्मनस्यम्। ‘ईश्वरस्तमनुगृह्णात्यभिध्यानमात्रेण’ (योगसूत्रे १।२३ भाष्ये)। ‘परद्रव्येष्वभिध्यानम्’ (मनु० १२।५)। परधनमन्यायेन गृह्णामीत्येवं चिन्तनम्। ‘यो निर्वदेत संमोहाद् ब्राह्मणं वेदपारगम्। सोऽभिध्यानाद् ब्राह्मणस्य पराभूयादसं शयम्’ (भा० शां० ३२७।५०-५१)॥ अभिध्यानात् शापाद्, अनुव्याहारात्। ध्वंस् {अभिध्वंस्} ध्वंस् (ध्वंसु अवस्रंसने, गतौ च)। ‘पुत्राधिभिरभिध्वस्ताम्’ (भा० उ० ९०।९०)। मनः पीडारजोवकीर्णाम् इत्याह। अभिप्लुतामिति पाठान्तरम्। ‘निशोऽभि वातमभिध्वंसयन् परीयात्’ (काठक० ११।६)। ‘यदभिध्वंसयेत्पात्राणि’ (काठक० २७।८)। उक्तोऽर्थः। नद् {अभिनद्} नद् (नद शब्दे)। ‘अन्येऽन्तरिक्षेऽभ्यनदन् घर्मान्त इव तोयदाः’ (भा० सभा० १२७।१४८)। अभ्यनदन् आक्रोशन्, उच्चैराक्रन्दन्। ‘ननाद च महानादं त्रैलोक्यमभिनादयन्’ (हरि० २।१२६।१५)। प्रतिशब्दितं कुर्वन्। ‘किन्नरोद्गीतमधुराः प्रतिश्रुत्याभिनादिताः’ (वाचः) (हरि० २।२८।४१)। अभिनादिता नादेन पूर्णाः। नन्द् {अभिनन्द्} नन्द् (टुनदि समृद्धौ)। ‘दैवहता बहुबुद्धयो विनश्यन्ति स्वल्पधियोपि विधिरक्षिता अभिनन्दन्ति’ (पञ्चत० )। अभिनन्दन्ति स्मृध्यन्ति। ‘रिपुं निहत्याभिननन्द वै तदा। ह्यलम्बुषं पक्वमलम्बुषं यथा’ (भा० द्रोण० १०९।३६)॥ अभिननन्द जहर्ष। ‘अभिनन्दन्ति भूतानि विनाशे पापकर्मणः’ (रा० ५।२१।१३)। नन्दन्ति प्रसीदन्तीत्यर्थः। ‘नाभिनन्दन्ति केलिकलाः’ (मालती० ३)। केलिकलासु न रमन्त इत्यर्थः। ‘आत्मविडम्बनामभिनन्दन्ति’ (काद०)। विडम्बनया तुष्यन्ति, तां रोचयन्ते। ‘अतस्ते वचो नाभिनन्दामि’ (शा० २)। न रोचये, नेदमभिमतं ममेत्यर्थः। ‘नाभिनन्देत मरणं नाभिनन्देत जीवितम्’ (मनु० ६।४५)। अभिनन्देत=अभिनन्देत् इच्छेत्। नोभयेन प्रतिहृष्येत्, उभयत्रोदासितः स्यादित्यर्थः। ‘अचिन्त्यं शीलगुप्तानां चरित्रं कुलयोषिताम्। इति चाभिननन्दुस्तामुपकोशां सभासदः’ (कथा० ४।८३)॥ अभिननन्दुः प्रशशंसुः शश्लाघिरे। साध्वित्यवदन्। ‘ततोऽभ्यगच्छत् सहसा मन्दपालोपि भारत। अथ ते सर्व एवैनं नाभ्यनन्दंस्तदा सुताः’ (भा० आदि० २३३।२०)॥ नाभ्यनन्दन् नान्वमोदन्त, न मुदा प्रत्यगृह्णन्। ‘हीनाङ्गं पृथिवीपालं नाभिनन्दन्ति देवताः’ (भा० उ० १४९।२५)। तत्र तल्लक्षणे राज्ञि न प्रसीदन्तीत्याह। ‘वर्षोपवर्षौ तद् बुद्ध्वा साध्वीं तामभ्यनन्दताम्’ (कथा० ४।८६)। दानमानाभ्यां पर्यतोषयताम् इत्यर्थः। ‘अभिनन्दस्व गच्छेयम्’ (रा० ४।१०।३३)। अभिनन्दस्व अभिनन्द अनुमन्यस्व। गमनं मेऽनुजानीहीत्याह। ‘सम्यक् प्रणिहितं चार्थं पृष्टः सन्नाभिनन्दति’ (मनु० ८।५४)। नाभिनन्दति न प्रतिपद्यते नाभ्युपैति। न समाधत्त इति तु कुल्लूकः। ‘यन्मे बभस्ति नाभिनन्दति’ (अथर्व० ९।२।२)। नाभिनन्दति न रोचते, नाह्लादयति। ‘गान्धर्वेण विवाहेन बह्व्यो राजर्षिकन्यकाः। श्रूयन्ते परिणीतास्ताः पितृभिश्चाभिनन्दिताः’ (शा० ३।२१)॥ अभिनन्दिता अनुमोदितकर्माणः। ‘द्वावप्यभूतामभिनन्द्यसत्त्वौ’ (रघु० ५।३१)। अभिनन्द्यं स्तुत्यं प्रशस्यम्, वन्द्यम्। ‘आशीर्भिश्चाभिन्द्यैतां जग्मुर्नगरमेव हि’ (भा० आदि० १४५।१८)। अभिनन्द्याभिवर्ध्य। ‘अभिनन्दा विष्फुलिङ्गाः’ (श० ब्रा० १४।९।१।१६)। अभिनन्दाः प्रमदानुभूतयः। ‘दाहप्रपाकौ शिशिराभिनन्दा धूमायनं पित्ताभिपन्ने नयने भवन्ति’ (सुश्रुत० २।२१३)। अभिनन्दोऽभिलाषः, कामः। नम् {अभिनम्} नम् (णम् प्रह्वत्वे शब्दे च)। ‘देवान्वै यज्ञो नाभ्यनमत्’ (शाङ्खा० ब्रा० १०।१)। देवान् प्रति प्रवणो नाभूदित्यर्थः। अभिनत इवोदरेण (क्षुधितः)। अभिनतो भुग्नः। नश् {अभिनश्} नश् (णश अदर्शने)। ‘छन्दसि तु व्याप्तौ वर्तते। मा नो दीर्घा अभिनशन् तमिस्राः’ (ऋ० २।२७।१४)। निगदव्याख्यातम्। नह् {अभिनह्} नह् (णह बन्धने)। ‘यथा सोम्य पुरुषं गन्धारेभ्योऽभिनद्धाक्षमानीय’ (छां० उ० ६।१४।१)। अभिनद्धाक्षः पटसंवृताक्षः। ‘तस्य यथाभिनहनं प्रमुच्य प्रब्रूयात्’ (छां० उ० ६।१४।१)। अभिनहनं बन्धनम्। नी {अभिनी} नी (णीञ् प्रापणे)। ‘अभि सूयवसं नय’ (ऋ० १।४२।८)। अभिनय=इतो नय। ‘स नः स्वर्गमभि नेष लोकम्’ (अथर्व० १२।३।१६)। अभिनेष=नय। पञ्चमो लकारः। ‘सरस्वत्यभि नो नेषि वस्यो’ (ऋ० ६।६१।१४)। अभिनेषि समीपं नय। ‘ऽभि मा वपुर्दृशये निनीयात्’ (ऋ० ७।८८।२)। अभिनिनीयात्=प्रापयेत्। ‘सूदारालिकव्यञ्जनो वा रसप्रयोगार्थं राजवचनमर्थं चास्य लोभनीयमभिनयेत्’ (कौ० अ० १२।२।२३)। अभिनयेत् संमुखं नयेत्। ‘केनोपायेन वै शक्यम्’ (रा० २। )। इत्यादिना राज्ञश्चिन्तामभिनयति (इति तत्र रामष्टीकाकारः)। स्वरूपमुपन्यरयतीत्यर्थः। क्रोधमभिनयति। क्रोधमाभिमुख्यं नयति नाटयतीत्यर्थः। ‘दृष्ट्वा शरं ज्यामभिनीयमानम्’ (भा० वन० १९।२०)। अभिनीयमानम् आरोप्यमाणम्। ‘मित्रार्थमभिनीतस्त्वम्’ (रा० ४।२८।१३)। अभिनीतः प्रवणोऽनुकूलः। ‘आशंसा प्रधारितोऽर्थोऽभिनीतश्चानभिनीतश्च’ (पा० ३।३।१३२ सूत्रे भाष्ये)। अभिनीतः कारणयोग्यवशाच्छक्यप्राप्तिः। ‘एतावदभिनीतार्थमुक्त्वा स जननीं वचः’ (रा० २।३९।३६)। अभिनीतार्थं निर्णीतार्थम्। ‘वाक्यं हितमुवाचेदमभिनीतार्थमर्थवत्’ (भा० शां० १३८।७२)। अभिनीतार्थं युक्तार्थम्। युक्तेऽतिसंस्कृते मर्षिण्यभिनीत इत्यमरः। ‘तटाभिनीतेनाम्भसा’ (कि० ८।३२)। तटाभिमुखं नीतं तटाभिनीतम्। ‘अभिनीताश्च शिक्षाभिः’ (गजाः) (भा० भीष्म० ४६।९)। अभिनीता अभिविनीताः शिक्षिताः। ‘अभिनीतानि शस्त्राणि’ (भा० शां० १००।१०)। संस्कृतानीत्यर्थः। ‘गीतानि रम्याणि जगुः प्रहृष्टाः कान्ताभिनीतानि मनोहराणि’ (हरि० ८४४८)। अभिनीतान्यङ्गचेष्टाविशेषैर्युतानि। ‘अक्षिभ्रुवौष्ठहस्तैरभिनीतं’ (पठेत्) (सुश्रुत० १।१३।६)। उक्तोऽर्थः। ‘राजापथ्यकारिणोऽमात्यराक्षसस्य गृहजनं स्वगृहमभिनीय रक्षसि’ (मुद्रा० १।५)। अभिनीय प्रापय्य। ‘श्रावितोस्मि श्रियं शत्रोरभिनीय च दर्शितः’ (मुद्रा० ६।१५)। अभिनीय=इहानीय। ‘तान् ब्राह्मणान्स्वभवनमभिनीय’ (अवदा० जा० १३)। उक्तोऽर्थः। ‘ते ह्यपरिगृहीतमभिनीय विक्रीणीरन्’ (कौ० अ० ५।२।२५)। अभिनीय दर्शयित्वा। ‘ते भिनीयैवाहः पशुमालभन्त। तेनाभिनीयैव रात्रेः प्राचरन्’ (तै० ब्रा० १।५।६।९)। अभिनीय=परिणमय्य=नीत्वा=गमयित्वा (इति सं० शार्० को०)। प्राप्येति तु सायणः। ‘अभिनीय निशां प्रातः प्रतिष्ठामहे’ (बृ० श्लो० सं० ८।३०)। अभिनीय नीत्वेत्यर्थः। नार्थोऽभिना। ‘श्रुतिमभिनीय’ (शा० ३ इत्यत्र कविवाक्यम्)। श्रवणं प्रयोगेण दर्शयित्वा, किञ्चिच्छ्रूयत इति रूपयित्वा। ‘शिक्षा नरः समिथेषु प्रहावान् वस्वो राशिमभिनेतासि भूरिम्’ (ऋ० ४।२०।८)। अभिनेतासि=आहर्तासि। ताच्छील्ये तृन्नन्तमेतत्। ‘तद्यत्तत्र यजुः पुरस्तादेत्यभिनेतैव तदेति’ (श० ब्रा० १०।१।१।४)। ‘आभिमुख्यं नयन्नर्थान् विज्ञेयोऽभिनयो बुधैः’ (अग्निपु० ३४१ तमे अध्याये)। आभिमुख्यं नयन्=स्वरूपमुपन्यस्यन्। ‘ललिताभिनयं तमद्य भर्ता मरुतां द्रष्टुमनाः सलोकपालः’ (विक्रम० २।१८)। भावव्यञ्जकोङ्गचेष्टाविशेषोऽभिनयः। ‘स्वर्गस्य लोकस्याभिनीत्यै’ (तै० सं० ६।६।१।१)। ‘श्रुतिस्थिरा अप्यभिनिन्युरश्रुतिम्’ (नारा० ६१।३)। नाकर्णयाम इत्यङ्गचेष्टितेन दर्शयामासुः। नु {अभिनु} नु (णु स्तवने)। ‘अभी नवन्तेऽद्रुहः प्रियमिन्द्रस्य काम्यम्’ (ऋ० ९।१।१००)। ‘अभि त्वा शूर नोनुमः’ (ऋ० ७।३२।२२)। भृशं पुनः पुनर्वा स्तुम इत्यर्थः। नुद् {अभिनुद्} नुद् (णुद प्रेरणे)। ‘दण्डकाष्ठाभिनुन्नाङ्गी चचाल भृशमाकुला’ (भा० आश्व० ५८।२९)। अभिनुन्नम्=अभितः क्षिप्तम्। ‘ततोऽभ्यनोदयत्कृष्णो युज्यतामिति दारुकम्’ (भा० आश्व० ५२।१)। अभ्यनोदयत् प्रैरयत् प्राचोदयत्। ‘तां यदर्वाचीमभिनुदन् गायत्यात्मन्नेव तद् वाचं प्रतिष्ठापयति’ (जै० ब्रा० १।१०२)। नू {अभिनू} नू (णू स्तवने)। ‘अभि वाणी र्ऋषीणां सप्त नूषत’ (ऋ० ९।१०३।३)। अभिनूषत स्तुवीत। ‘स्वर्विदो अभ्यनूषत व्राः’ (अथर्व० २।१।१)। आभिमुख्येन स्तुवन्तीत्यर्थः। ‘तमापो अभ्यनूषत वत्सं संशिश्वरीरिव’ (ऋ० ८।५८।११)। ‘अभि कण्वा अनूषतापो न प्रवता यतीः’ (ऋ० ८।६।३४)। पच् {अभिपच्} पच् (डुपचष् पाके)। ‘क्षीरं स्थालीगतमभिपच्यमानम्’ (सुश्रुत० १।१४९।११)। अभिपच्यमानं श्रप्यमाणम्। श्रीयमाणम्। श्रीञः कर्मणि शानचि रूपम्। पत् {अभिपत्} पत् (पत्लृ गतौ)। ‘तं रामोऽभ्यपतत् क्षिप्रं लक्ष्मणश्च महारथः’ (रा० २।३४।१८)। अभ्यागतवान् इत्यर्थः। ‘अभिपेतुस्ततः सर्वे तस्यामात्याः शुचिव्रतम्’ (रा० २।७७।१०)। अभिपेतुरभिमुखं ययुः। ‘यं सत्यसन्धं सहसाऽभिपेतुर्दिदृक्षया चारणसिद्धसङ्घाः’ (भा० वन० २४।२२)। अभिपेतुरभिजग्मुः। ‘यदि वृक्षादभ्यपप्तत्फलं तत्’ (अथर्व० ६।१२४।२)। अभ्यपप्तत्=न्यपतत्=अवापतत्। ‘एकेनैव शतस्यैष पातेनाभिपतिष्यति। हंसस्य पतितं काकः…’ (भा० कर्ण० ४१।३६)॥ अतिपतिष्यतीत्यर्थः। अतेरर्थेऽभिः। ‘पुत्राणां नेत्रेभ्यो दुःखादभ्यपतज्जलम्’ (भा० द्रोण० १४६।१३२)। अभ्यपतत्=अवास्यन्दत। ‘वैनतेयो यथा पक्षी गरुत्मान् पततां वरः। तथैवाभिपतिष्यामि भयं वो नेह विद्यते’ (भा० वन० १२।९०)॥ अभिपतिष्यामि उपद्रोष्यामि आस्कन्त्स्यामि। ‘वधायाभिपपातैनान्’ (भा० आदि० १५३।२०)। ‘पत्तिं पदातिं रथिनं रथेशस्तुरङ्गसादी तुरगाधिरूढम्। यन्ता गजस्याभ्यपतद् गजस्थम्…’ (रघु० ७।३७)॥ उक्तोऽर्थः। ‘(क्षिप्ता) शक्तिरभ्यपतद् वेगाल्लक्ष्मणे’ (रा० ६|८०|३४)। अभ्यपतत् अपतत्। नार्थोऽभिना। ‘एकेनाभिपतत्यह्ना योजनानि चतुर्दश’ (भा० ५।३०५१)। अभिपतति=अतिक्रामति। ‘हन्तुमभिपतति पाण्डुसुतम्’ (कि० १२।३६)। अभिपतति=अभित्वरते। तदेवासनमन्विच्छेद्यत्र नाभिपतेत् परः’ (भा० वि० ४।१३)। अभिपतेत् ममेदमिति कृत्वा तदभिमुख आगच्छेत्। अभिषजेत् परम् इति पाठान्तरम्। अभिषजेत् परिभवेत्। ‘सारथिं चाभ्यपातयत्’ (भा० भीष्म० ४५।१५)। न्यपातयदित्यर्थः। ‘मुक्तशापश्च राजर्षिः कालेन महता ततः। ऋतुकालेऽभिपतितो मदयन्त्या निवारितः’ (भा० आदि० १८२।२४)॥ अभिपतितः संभवायोपेतः। ‘अभिपतितुमना लघूत्वभीतेः’ (शिशु० ७।५१)। अभिपतितुमना अपसर्तुकामा। ‘वियदभिपातलाघवेन’ (कि० ७।२१)। अभिपातो विहरणम्। ‘नूनं प्रियाया मम नाभिपातः’ (रा० ३।६३।८)। अभिपातो नाशः। ‘भवन्ति हि नरव्याघ्र पुरुषा धर्मचेतसः। दीनाभिपातिनः…’ (भा० वन० ६।२३)॥ दीनपक्षपातिनः। अभिरानुकूल्ये। पद् {अभिपद्} पद् (पद गतौ)। ‘यथर्तु लिङ्गान्यृतव: स्वयमेवर्तुपर्यये। स्वानि स्वान्यभिपद्यन्ते तथा कर्माणि देहिनः’ (मनु० १।३०)॥ अभिपद्यन्ते प्राप्नुवन्ति। ‘तस्याञ्जल्युदके काचिच्छफर्येकाऽभ्यपद्यत’ (भा० पु० ८।२४।१२)। अञ्जलिजलमविन्ददित्यर्थः। ‘ये वित्तमभिपद्यन्ते सम्यक्त्वं तेषु दुर्लभम्’ (भा० शां० २६।२०)। प्राप्नुवन्तीत्यर्थः। ‘ऋत्विजो नाभ्यपद्यन्त’ (भा० आदि० २२३।२४)। न संन्यधीयन्त, नोपास्थिषत। ‘समयं कृत्वा दुर्मतिर्नाभिपद्यते’ (रा० ४३०।८)। नाभिपद्यते नाभ्युपपद्यते, आपद्गतं मां नानुगृह्णातीत्याह। ‘त्वमस्यामवस्थायां मातरं नाभिपद्यसे’ (रा० ३।५४।६)। उक्तोऽर्थः। ‘शक्तोपि धार्ष्ट्याद्धार्दिक्यमक्रूरो नाभ्यपद्यत’ (हरि० १।३९।१३)। पूर्वेण समोऽर्थः। साहाय्यार्थं न गतवानिति शब्दार्थः। अभ्युपपत्तिरनुग्रहः (परित्राणम्) इत्यत्र परित्राणार्थं समीपगमनमेव मूलमर्थ इति विस्पष्टम्। ‘किरन् शरशतैस्तीक्ष्णैरभिपेदे महाकपिम्’ (रा० ५।४१।२४)। अभिमुखं जगामेत्यर्थः। ‘रावणावरजा तत्र राघवं मदनातुरा। अभिपेदे निदाधार्ता व्यालीव मलयद्रुमम्’ (रघु० १२।३२)॥ उक्तोऽर्थः। ‘यथा कुमारो जातः स्तनमभिपद्यते’ (जै० ब्रा० १।१)। ‘व्यसने सज्जमानं हि यो मित्रं नाभिपद्यते’ (शुक्र० ३।२३१)। सहायो भूत्वा नोपगच्छति। ‘क्रोशन्तं हि यथात्यर्थं नैनमभ्युपपद्यसे’ (रा० ३।५९।१८)। त्राणाय न गच्छसीत्यर्थः। ‘अभ्यपद्यत कौन्तेयं कर्णो राजन् वृकोदरम्’ (भा० द्रोण० १३१।३०)। अभ्यपद्यत उपागमत् समासदत्। ‘असमाप्तव्रते तस्मिन्स्वकार्यमभिपद्यताम्’ (रा० १।२९।७)। अभिपद्यताम् सम्पाद्यताम्, निर्वर्त्यताम्, साध्यताम्। ‘अधर्मं धर्मवेषेण यद्यहं लोकसङ्करम्। अभिपत्स्ये शुभं हित्वा क्रियां विधिविवर्जिताम्’ (रा० २।१०९।६)॥ अभिपत्स्ये प्रतिपत्स्ये चरिष्यामि वर्तयिष्यामि। ‘अस्त्रे ते वारुणाग्नेये ताभ्यां बाणसमाहिते। न यावदभ्यपद्येतां व्यावर्तदथ भास्करः’ (भा० ९८।५३)॥ नाभ्यपद्येतां न पराभूयेतामिति नीलकण्ठः। ‘राज्यं गतजनं साधो पीतमण्डां सुरामिव। निरास्वाद्यतमं शून्यं भरतो नाभिपत्स्यते’ (रा० २।३६।१२)॥ नाभिपत्स्यते न प्रतिपत्स्यते नाङ्गी करिष्यति। ‘मया यथोच्यमानं यदि नाभिपत्स्यसे’ (रा० ३।३९।२५)। उक्तोऽर्थः। ‘क्षणमभ्यपद्यत जनैर्न मृषा गगनं गणाधिपतिमूर्तिरिति’ (शिशु० ९।२७)। अभ्यपद्यत स्वीकृतं प्रतिपन्नम्। ‘मोहितः शरजालेन कर्तव्यं नाभ्यपद्यत’ (भा० द्रोण० १३३।३७)। नाभ्यपद्यत नाजानात्। ‘न पण्डितः क्रुध्यति नाभिपद्यते’ (भा० शां० २२६।१५)। नाभिपद्यते न सज्जत इति नीलकण्ठः। ‘दीना इतीव मे बुद्धिरभिपन्नाऽद्य तान्प्रति’ (भा० वन० ६।२४)। अभिपन्ना गता। ‘मदान्धभावेन मयाभिपन्नो मतङ्गशापेन कुरङ्गभावः’ (महावीर० ६।४)। प्राप्त इत्यर्थः। ‘न रोचते तद् वचनं हि तस्य कालाभिपन्नस्य विनाशकाले’ (रा० ४।१५।३१)। अभिपन्नः प्राप्तः संनिहितः कालोऽस्य। निष्ठायाः परनिपातः। ‘कालाभिपन्नाः सीदन्ति सिकता सेतवो यथा’ (रा०)। उक्तोऽर्थः। ‘बन्धवधभयाद्वा यः सामन्तो न्यायवृत्तिर्धार्मिकः सत्यवागविसंवादकः प्रतिग्रहीता मानयिता चाभिपन्नानाम्’ (कौ० अ० १।१८।६)। अभिपन्नानाम् प्रपन्नानामर्पितानाम्। ‘आशया ह्यभिपन्नानामकृत्वाऽश्रुप्रमार्जनम्’ (भा० शां० ३६०।९)। उपेतानामित्यर्थः। ‘अभिपन्नस्तु राजेन्द्रे साम्बो वृष्णिकुलोद्गतः’ (भा० वन० १६।१८)। अभिपन्नोभित आसादितः। ‘सर्वतश्चाभिपन्नैषा धार्तराष्ट्री महाचमूः’ (भा० )। अभिग्रस्तेत्यर्थः। ‘तस्य कृष्णाभिपन्नस्य पीडितस्य वलीयसः। मुखाद् रुधिरमत्यर्थमुज्जगाम मुमूर्षतः’ (हरि० २।३०।५१)॥ ‘न लक्ष्मणास्मिन् मम राज्यविघ्ने माता यवीयस्यभिशङ्कितव्या। दैवाभिपन्ना…’ (रा० २।२२।३०)॥ उक्तोऽर्थः। ‘सीता वितत्रास यथा वनान्ते सिंहाभिपन्ना गजराजकन्या’ (रा० ५।२८।१)। पूर्वेण समोऽर्थः। ‘अभिपन्नास्मि पाञ्चालि याज्ञसेनि क्षमस्व माम्’ (भा० वन० २३३।६१)। अभिपन्नाऽपराद्धा। ‘मयाऽभिपन्नं तं चापि न सर्पो धर्षयिष्यति’ (भा० आदि० ५०।२०)। अभिपन्नं रक्षितम्। ‘मया दैत्याः परित्यक्ता विनष्टाः शाश्वतीः समाः। मयाऽभिपन्ना देवाश्च मोदन्ते शाश्वतीः समाः॥’ उक्तोऽर्थः। ‘क्रन्दन्ति भर्तारमिवाभिपन्नम्’ (भट्टि० १२।६९)। अभिपन्नं मृतम्। ‘अभिपन्नमिदं लोके राज्ञामुद्धतदण्डनम्’ (भा० शां० ३२।२०)। अभिपन्नं स्वभावजं कर्म। ‘न चैवालभसे त्राणमभिपन्ना बलीयसा’ (भा० वि० २२।८)। अभिपन्ना परिभूता। ‘पूर्वाभिपन्नाः सन्तश्च भजन्ते पूर्वचोदनम्’ (भा० उ० ४।९)। पूर्वम् अभिपन्नाः पूर्वं साहाय्यार्थं वृता इति नीलकण्ठः। पूर्वा चोदना प्रेरणा यस्य तमिति च सः। ‘न तु राजाभिपन्नस्य शेषः क्वचन विद्यते’ (भा० शां० ६८।५०)। ‘राजाभिपन्नस्य कुतः सुखानि’ (भा० शां० ६८।५८)। उभयत्राऽभिपन्नस् तिरस्कृत इत्यनर्थान्तरम्। ‘सर्वम् मृत्युनाऽभिपन्नम्’ (श० ब्रा० १४।६।१।५)। आक्रान्तं व्याप्तमित्यर्थः। ‘येन चैवाभिपन्नोऽयम्’ (भा० पु० १।१३।२०)। ‘चिरकार्याभिपत्तिं च चिरकारी तथोच्यते’ (भा० शां० २६६।५)। कार्याभिपत्तिं कार्याधिगमम्। ‘इतीदमवगच्छामि व्यक्तमर्थाभिपत्तितः’ (भा० कर्ण० ७।२४)। अर्थाभिपत्तिः फलोपपत्तिः। ‘अथाभिपत्तिर्लोकस्य कर्तव्या पुण्यपापयोः’ (भा० शां० ३२।२०)। अभिपत्तिरुपपत्तिः। ‘त एते वाचमभिपद्य पापया सिरीस्तन्त्रं तन्वते अप्रजज्ञयः’ (ऋ० १०।७१।९)। ‘आत्तं राज्यमिदं पश्चात्तथा भ्रात्रा यवीयसा। नाभिपत्तुमलं रामः पीतसोममिवाध्वरम्’ (रा० २।६१।१८)॥ ‘पित्रा दत्ता नृपश्रीर्हि दायाद्यं तस्य धीमतः। नाभिपत्तुं मया शक्या सावित्री वृषलैरिव’ (रा० २।८८।१६)॥ उभयत्र स्वीकर्तुं प्राप्तुं प्रत्येषितुं वार्थः। ‘अधि वा अगन्न त्वभिपत्तुं शक्नुमः’ (श० ब्रा० ९।५।१।६)। ग्रहीतुमित्यर्थः॥ ‘उष्णाश्रुता पीतकनेत्रता च पित्ताभिपन्ने नयने भवन्ति’ (सूश्रत० उत्तर० ६।४)। पित्ताभिपन्ने पित्तग्रस्ते। ‘ज्ञातीनां हि मिथो भेदे यन्मित्रं नाभिपद्यते’ (भा० उ० ९३।१५)। नाभ्युपपद्यते, नानुगृह्णाति। ‘उत्तरं प्रत्युवाचेदमभिपन्नो युधिष्ठिरे’ (भा० वि० ७१।२२)। अभिपन्नोऽपराद्धः, अपराधं कृतवान्। पा {अभिपा} पा (पा रक्षणे)। ‘अग्निष्ट्वाभि पातु’ (वा० सं० १३।१९)। अभितः पात्वित्यर्थः। ‘यो वामदब्धो अभि पाति चित्तिभिः’ (ऋ० ८।५९।३)। अवेक्षते, प्रतिजागर्तीत्यर्थः। पू {अभिपू} पू (पूङ् पवने)। ‘यतोऽयं पवते। यदभिपवते’ (तै० ब्रा० २।३।९।१)। अभिपवतेऽभिलक्ष्य वाति। पृ पॄ {अभिपृ|अभिपॄ} पृ–पॄ (पालनपूरणयोः)। ‘अभि नः पूर्यतां रयिः (पा० गृ० ३।४)। अभिपूर्यतां सम्पूर्णो भवतु। ‘जना येस्मिन्कृशधनास्तान् घनेनाभिपूरय (हरि० २।५८।६२)। अतिरोहितोर्थः। ‘शोको मामभ्यपूरयत्’ (रा० ५।५६।१११)। शोकाप्लुता विषादाविष्टाभूवमित्याह। प्याय् {अभिप्याय्} प्याय् (स्फायी ओप्यायी वृद्धौ)। ‘अभि स्वेन पयसा पीप्यानाः’ (ऋ० ७।३६।६)। अभिपीप्यानाः=अभितो वृद्धाः। कानचि रूपम्। लिड्यङोश्चेति पीभावे द्वित्वे ह्रस्वे तुजादीनां दीर्घोऽभ्यासस्येति दीर्घः। प्रच्छ् {अभिप्रच्छ्} प्रच्छ् (प्रच्छ ज्ञीप्सायाम्)। ‘उपशिक्षाया अभिप्रश्निनम्’ (तै० ब्रा० ३।४।६)। प्रश्नस्योपरि पुनः प्रश्नोऽभिप्रश्न इति सायणः। प्रथ् {अभिप्रथ्} प्रथ् (प्रथ प्रख्याने)। ‘प्रत्यङ् स विश्वा भुवनाभि पप्रथे’ (ऋ० ९।८०।३)। अभिपप्रथेऽभिव्याप व्यानशे। प्लु {अभिप्लु} प्लु (प्लुङ् गतौ)। ‘त आदित्या लघुभिः सामभिश्चतुर्भिः स्तोमैर्द्वाभ्यां पृष्ठ्याभ्यां स्वर्गं लोकमभ्यप्लवन्त’ (गो० ब्रा० पूर्व० ४।२२)। अभ्यप्लवन्त=अभ्युपायन्। सर्वे एवामी क्लेशा अविद्याभेदाः। कस्मात्। ‘सर्वेष्वविद्यैवाभिप्लवते’ (यो० सू० २।४ भाष्ये)। सर्वानिमान्क्लेशानभिव्याप्नोतीत्याह। ‘रजसाभिप्लुतां नारीं नरस्य ह्युपगच्छतः’ (मनु० ४।४।१)। रजस्वलाम्, रजोवकीर्णाम्। ‘तमसाऽभिप्लुते लोके रजसा चैव भारत’ (भा० वि० ३३।१)। अन्धकारेण नैशेन पूर्णे। ‘पितरि प्रोषिते प्रेते व्यसनाभिप्लुतेपि वा’ (याज्ञ० २।५०)। व्यसनाभिप्लुते व्याध्याद्यभिभूते। ‘तत्र यद् द्रव्य भूतं तदुपायाभिप्लुतम्’ (चरक० विमान० ८।८७)। उपायाभिप्लुतमुपायव्याप्तम्, उपायग्रहणगृहीतमिति यावत्। ‘अभिप्लुतमभिक्रुद्धमेकपार्श्वावदारितम्’ (भा० भीष्म० ४६।३२)। अभीतस्याभिमुख्येन सर्पणमभिप्लुतमिति नीलकण्ठः। ‘त्रयोऽभिप्लवाः पृष्ठ्योऽभिजित्स्वरसामान उक्थ्या वाग्निष्टोमा वा’ (वाराह श्रौ० ११।२।३।११)। गवामयने यागेऽन्तराचर्यमाणोऽनुष्ठानविशेषोऽभिप्लवो भवति। भज् {अभिभज्} भज् (भज सेवायाम्)। ‘यो भागो मामभिभजते स दीयताम्’ (पा० १।४।९० सूत्रे न्यासे)। भा {अभिभा} भा (भा दीप्तौ)। ‘मा त्वा काचिदभिभा विश्व्या विदत्’ (ऋ० २।४२।१)। अभिभा दुर्निमित्तम्। भाष् {अभिभाष्} भाष् (भाष व्यक्तायां वाचि)। ‘भोभवत्पूर्वकं त्वेनमभिभाषेत धर्मवित्’ (मनु० २।१२८)। आलपेत् सम्बोधयेत् इत्यर्थः। ‘नोदक्ययाऽभिभाषेत’ (मनु० ४।५७)। अभिभाषणमाभाषणमालापः। ‘निशाचरीणां प्रत्यक्षमक्षमं चाभिभाषणम्’ (रा० ५।२९।९)। उक्तोऽर्थः। ‘गुरुतल्प्यभिभाष्यैनस्तप्ते स्वप्यादयोमये’ (मनु० ११।१०३)। अभिभाष्य विख्याप्य। भू {अभिभू} भू (भू सत्तायाम्)। ‘अभि यो विश्वा भुवना बभूव’ (ऋ० ४।१६।५)। सर्वेभ्यो लोकेभ्यो ज्यायान्भवतीत्याह। ‘अभि द्विषन्तं भविष्यामि’ (श० ब्रा० १२।४।४।३)। अभिभविष्यामि न्यक् करिष्यामि। ‘सिंहनादं च सैन्यानां भीमसेनरवोऽभ्यभूत्’ (भा० भीष्म० ४४।९)। अभ्यभूत्=अधर्यकार्षीत्। ‘परं योनेरवरं ते कृणोमि मा त्वा प्रजाऽभिभूत्’ (अथर्व० ७।३५।३)। ‘अभी षु णः सखीनामविता जरितॄणाम्। शतं भवास्यूतिभिः’ (ऋ० ४।३१।३)॥ ‘धर्मे नष्टे कुलं कृत्स्नमधर्मोऽभिभवत्युत’ (गीता० १।४०)। अभिभवति बाधते पराजयते प्रभवति अधिकुरुते। ‘विपदोऽभिभवन्त्यविक्रमम्’ (कि० २।१४)। अभिभवन्ति धर्षयन्ति आक्रामन्ति आस्कन्दन्ति। ‘कृतपूर्वाणि यान्यस्य व्यञ्जनानि सुशिक्षितैः। तान्यप्यभिभविष्यामि’ (भा० वि० २।३)॥ अभिभविष्यामि=अतिशयिष्ये, विशेषयिष्यामि। ‘परित्रायध्वं मामनेन मधुकरेणाभिभूयमानाम्’ (श० १)। अभिभूयमानां विप्रक्रियमाणां कदर्थ्यमानाम्। ‘पुत्रस्नेहाभिभूतेन मया चाप्यकृतात्मना। धर्मे स्थिता महात्मानो निकृताः पाण्डुनन्दनाः’ (भा० द्रोण० १३३।१२)॥ स्नेहाभिभूतेन स्नेहवशंवदेन स्नेहेन परवता स्नेहपराजितेन। ‘श्रियाऽभिभूतं देवेशं दुर्निरीक्ष्यतरं हरिम्’ (हरि० २।५५।३३)। अभिभूतं व्याप्तम्। ‘एकश्चित्सन्नभिभूतिः’ (ऋ० ८।१६।८)। उक्तोर्थः। ‘आजगाम ततः पम्पां लक्ष्मणेन सहाभिभूः’ (रा० ३।७५।११)। अभिभूरभिभावकः। सह प्रभुरिति पाठान्तरम्। ‘अभिभूर्यशो अभिभूरग्निरभिभूः सोमो अभिभूरिन्द्रः’ (अथर्व० ६।९७।१)। ‘त्वष्टारमिन्द्रो जनुषाऽभिभूय’ (ऋ० ३।४८।५)। ‘अभिभूय विभूतिमार्तवीम्’ (रघु० ८।३६)। अभिभूय=अतिशय्य। ‘अभीवर्तो अभिभवः सपत्नक्षयणो मणिः’ (अथर्व० १।२९।४)। अभिभवोऽभिभावी। ‘निरभिभवसाराः परकथाः’ (भर्तृ०)। अभिभवस्तिरस्कारः। अवमानोऽधिक्षेपः। ‘वैशाखशुक्लद्वादश्यां स्वप्ने योऽभिभवं तव। करिष्यति स ते भर्ता रजिपुत्रि भविष्यति’ (वि० ३२।५।१४)॥ अभिभवो हठात् संभोगः। मन् {अभिमन्} मन् (मन ज्ञाने)। ‘अर्जुनं वासुदेवं च यौ तौ लोकोऽभिमन्यते’ (भा० आदि० २२४।९)। वस्तुतो नरनारायणौ सन्तौ तावर्जुनवासुदेवौ जानाति। अभिभानोऽन्यथाग्रहणम् मिथ्याज्ञानम्। ‘अवीरामिव मामयं शरारुरभिमन्यते’ (अथर्व० २०।१२६।९)। उक्तोऽर्थः। ‘वृद्धांश्च तात वैद्यांश्च ब्राह्मणांश्चाभिमन्यसे’ (रा० २।१००।१३)। अभिमन्यसे बहु मन्यसे। ‘न पश्चात्तेऽभिमन्यन्ते सुधामपि सुरोपमाः’ (रा० २।६१।१३)। अभिमन्यन्तेऽनुमन्यन्ते। ‘असौ ते मुख्यो यौवनोत्सिक्तो भार्यां स्नुषां दुहितरं वाऽभिमन्यते’ (कौ० अ० ५।१।५१)। इयं मे गम्या स्यादितीच्छति। ‘न त्वेव ज्यायसीं वृत्तिमभिमन्येत कर्हिचित्’ (मनु० १०।९५)। नाभिमन्येत न कामयेत। ‘यथा कथा च परपरिग्रहमभिमन्यते’ (आप ध० १।१०।२८।१)। ममायमस्त्विति कामयते। ‘यो वाऽयं देवः पशनामीष्टे न वा हैनमभिमन्येत’ (श० ब्रा० ३।६।२।२०)। उक्तोऽर्थः। ‘अप्रार्थनीयामिह यां सूतपुत्राभिमन्यसे’ (भा० वि० १४।३४)। कामयस इत्यर्थः। ‘कच्चिन्म परदारान्वा राजपूत्रोऽभिमन्यते’ (रा० २।७२।४५)। उक्तोऽर्थः। ‘न चेत्तदभिमन्येत तस्मै दद्यामहं पुनः’ (भा० कर्ण० ३८।३)। अल्पमिति कृत्वा नेच्छेत्, नाभिनन्देत्। अभिमन्येत अवजानीतेति नीलकण्ठः। स च तात्पर्यार्थः। अवजानीयादिति तु पाणिनीयाः साधु पश्यन्ति। ‘माऽभिमंस्थाः’ (श० ब्रा० ७।५।२।१७)। मा क्षणिष्ठाः, माऽभिद्रुह इत्यर्थः। ‘योऽस्मान्ब्रह्मणस्पतेऽदेवो अभिमन्यते’ (अथर्व० ६।६।१)। अभिहन्तव्यान् जानातीत्यर्थः। अभिपूर्वो मन्यतिश्छन्दसि बहुलं हिंसायां वर्तते। ‘तत्रेमाः काश्चन दिश उदाह्रियन्ते—परिवृङ्ग्घि हरसा माऽभिमंस्थाः’ (काण्व सं० १४।४; श० ब्रा० ७।५।२।१७)। मा त्वा क्रव्यादभिमंस्त। मम त्वमाहार इत्यभिमानं मा करोतु। ‘विश्वरूपं त्वाष्ट्रमभ्यमंस्त’ (ऐ० ब्रा० ७।२८)। अहिंसीदित्यर्थः। ‘नास्य रुद्रः प्रजां पशूनभिमन्यते’ (तै० ब्रा० १।५।६।७)। न हिनस्ति, हन्तुं नेच्छति। इति। ‘शत्रवो नाभिमन्यन्ते भक्षान् विषकृतानिव’ (रा० २।८८।२५)। अभिभवितुं न स्मरन्ति (राजधानीम् ) इति गोविन्दराजः। ‘ये राष्ट्रमभिमन्यन्ते राज्ञो व्यसनमीयुषः’ (भा० उ० १६६।६)। ये राष्ट्रमस्मदीयमिदमस्माभी रक्षणीयमित्यभिमानवन्त इति नीलकण्ठः। ‘अतिवादांस्तितिक्षेत नाभिमन्येत कञ्चन’ (भा० शा० २७८।६)। कञ्चनोद्दिश्याभिमानं न कुर्यादित्याह। यो न कामयते किञ्चिन्न किञ्चिदभिमन्यते। अभिमानं न गच्छतीत्यर्थः। ‘यथा दाण्डक्यो नाम भोजः कामाद् ब्राह्मणकन्यामभिमन्यमानः’ (कौ० अ० १।६।५)। इयं मे गम्या स्यादितीच्छन्। ‘नास्ति जीवितादन्यदभिमततरमिह जगति सर्वजन्तूनाम्’ (काद०)। अभिमतमिष्टम्, संमतम्। ‘अभिमतफलशंसी चारु पुस्फोर बाहुः’ (भट्टि० १।२७)। ‘इक्ष्वाकुवंशोऽभिमत प्रजानाम्’ (उत्तर० १।४४)। ‘न किल भवतां स्थानं देव्या गृहेऽभिमतं ततः’ (उत्तर० ३।३२)। अभिमतमनुमतम्। ‘माहात्म्याभिमतानामपि कपिलकणभुक् प्रभृतीनाम्’ (ब्र० सू० शां० भा०)। अभिमतानां सत्कृतानाम्। ‘अभिमतेऽनुमते वा’ (आश्व० गृ० ४।९।१२)। तदन्नमभिमन्यन्ते आत्मसात्कुर्वन्ति अस्मभ्यमेव देहीति। ‘न विक्रिया विश्वसुहृत्सखस्य साम्येन वीताभिमतेस्तवापि’ (भा० पु० ५।१०।२५)। अभिमतिरभिमान आत्मसंभावना, आहोपुरुषिका, अहंयुता। ‘सदाभिमानैकधना हि मानिनः’ (शिशु० १।६७)। अभिमान आत्मसंमानः, स्वस्मिन्गुरुत्वबुद्धिः। ‘मुनिरस्मि निरागसः कुतो मे भयमित्येष न भूतयेऽभिमानः’ (कि० १३।७)। एषोऽभिमान एषा कल्पना। ‘ये चरन्त्यभिमानानि सृष्टार्थमनुषङ्गिणः’ (भा० शां० १६८।२३)। अभिमानानि सर्वतः प्रमाणानि शास्त्रादीनि। ‘विश्वा मृधो अभिमातीर्जयेम’ (अथर्व० १८।२।५९)। अभिमातीहिंसकाञ्शत्रून् इति सायणः। ‘इन्द्राभिमातिषाह्ये’ (अथर्व० २०।१९।३)। अभिमातयः शत्रवः। ‘सपत्नहाग्ने अभिमातिजिद् भव’ (अथर्व० २।६।३)। उक्तोऽर्थः। ‘स हि ष्मा विश्वचर्षणिरभिमाति सहो दधे’ (ऋ० ५।२३।४)। अभिमाति हिंसकं घातुकम्। ‘…ऽभिमातिं कयस्य चित्। तिग्मं न क्षोदः प्रतिघ्नन्ति भूर्णयः’ (ऋ० ८।२५।१५)। अभिमातिः कपटप्रबन्ध इति संस्कृतशार्मण्यकोषः। ‘अभिमानं च मानं च त्यक्त्वा’ (रा० २।५८।१६)। साधारण्याभिमानात्। साधारण्यं मत्वा, समुत्प्रेक्ष्य। ‘न सा स्त्री त्वभिमन्तव्या यस्यां भर्ता न तुष्यति’ (पञ्चत० ३।१५४)। नाभिमन्तव्या न मन्तव्या, न गणयितव्या, पत्नीति बुद्ध्या न द्रष्टव्या। ‘धन्यं यशस्यमायुष्यमिदमाख्यानमुत्तमम्। बुभूषताऽभिमन्तव्यम्…’ (भा० अनु० २।९५)॥ अभिमन्तव्यम् एष्टव्यम्। ‘अनभिमानुको हैष देवः प्रजा भवति’ (आश्व० गृ० ४।१०।२८)। अभिमानुक आघातुकः। प्रजा इति द्वितीयाबहुवचनम्। मन्त्र् {अभिमन्त्र्} मन्त्र् (मत्रि गुप्तपरिभाषणे)। ‘गायत्र्या चाभिमन्त्रयेत्’ (याज्ञ० ३।३२५)। गायत्र्युच्चारणेन संस्कुर्यादित्यर्थः। उपाकृतः पशुरसौ योऽभिमन्त्र्य क्रतौ हतः (इत्यमरः)। ‘वामदेवाभिमन्त्रितोऽश्वः’ (उत्तर० २)। वामदेव्यमन्त्रैः संस्कृतः। ‘प्रणयन्तु भवन्तो मां यथेष्टमभिमन्त्रिताः’ (भा० सभा० ३५।३)। अभिमन्त्रिताः प्रार्थिताः। मा {अभिमा} मा (मा माने, माङ् माने)। ‘यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्’ (काठक० ३४।१४)। अभिमा विस्तारमानम्। ‘यज्ञस्य त्वा प्रमयाऽभिमया परिमयोन्मया परिगृह्णामि’ (आप० श्रौ० ४।५।४, ९।१३।६)। उक्तोऽर्थः। मिह् {अभिमिह्} मिह् (मिह सेचने)। ‘देवी देवयजनी सा दीक्षितेन नाभिमिह्या’ (=नाभिमेह्या) (श० ब्रा० ३।२।२।२०)। तस्या उपरि दीक्षितो न मेहेत् न मूत्रयेत्। मृ {अभिमृ} मृ (मृङ् प्राणत्यागे)। ‘गुरुणाभिमृता अन्यतो वाऽपक्षीयमाणाः’ (आश्व० गृ० ४।७।१)। येषु जीवत्सु गुरुर्म्रियते ते गुरुणाभिमृताः। द्वौ चराभिमरौ स्पशौ (इत्यमरः)। अभिम्रियत इत्यभिमरः। प्राणनिरपेक्षस्तीक्ष्णाख्यः, यो द्रव्यहेतो र्व्यालं वा हस्तिनं वा योधयतीति स्वामी। मृद् {अभिमृद्} मृद् (मृद क्षोदे)। ‘कृतोऽभिमर्दः कुरुभिः प्रसह्य’ (द्रौप० ६।८) (अभिमर्दः कदनं विशसनम्। ‘कथं शक्ष्यामहे ब्रह्मन् दानवैरभिमर्दनम्’ (भा० शां० २०९।१२)। अभिमर्दनम् अभ्यामर्दः, युद्धम्, आयोधनम्। मृश् {अभिमृश्} मृश् (मृश आमर्शने, आमर्शनं स्पर्शः)। ‘तया त्वाभि मृशामसि’ (अथर्व० ३।२५।६)। अभिमृशामसि अभिमृशामः, अभितः स्पृशामः। ‘अथास्या उदरमभिमृशति’ (शां० गृ० १।२२।१४)। उक्तोऽर्थः। ‘नश्येदभिमृशन्सद्यो मृगः कूटमिव स्पृशन्’ (भा० शां० ६८।५२)। अभिमृशन् स्पृशन्। राजस्वमिति शेषः। कूटं मारणयन्त्रम्। ‘सोऽमृष्यमाणो वचसाऽभिमृष्टः’ (भा० वि० ६६।१)। अभिमृष्टस्तुन्नः। अत्र मृशस्तोदनमर्थो यथा मर्मस्पृग् इत्यत्र स्पृशः। अभिरर्थं विशिनष्टि। ‘उष्णांशुकराभिमर्शात्’ (शिशु० ४।१६)। अभिमर्शः स्पर्शः। ‘कृताभिमर्शामनुमन्यमानः’ (शा० ५।२०)। अभिमर्शो दूषणम्। ‘परदाराभिमर्शेषु प्रवृत्तान्’ (मनु० ८।३५२)। ‘पराभिमर्शो न तवास्ति पितुर्गृहे। कः करं प्रसारयेत्पन्नगरत्नसूचये’ (कु० ५।४३)॥ उक्तोर्थः। ‘कन्याप्रदानं प्रति समुत्पन्नोऽभिमर्शः’ (प्रतिज्ञा० २)। अभिमर्शो विमर्शः। अभिरस्थाने। ‘निवर्तय मनः पापात्परदाराभिमर्शनात्।’ (भा० उ० १२।४)। अभिमर्शनं दूषणं धर्षणम्। ‘निवर्तय मतिं नीचां परदाराभिमर्शनात्।’ (रा० ३।५०।७)। ‘दूषितं धर्मशास्त्रज्ञैः परदाराभिमर्शनम्’ (भा० अनु० १९।८९)। उक्तोऽर्थः। ‘दक्षिणानामदानं च ब्राह्मणस्वाभिमर्शनम्’ (भा० शां० ३४।१३)। अभिमर्शनमामर्शनमाच्छेदनम्। अपहारः। ‘अत्रैव कीर्त्यते सद्भिर्ब्राह्मणस्वाभिमर्शने’ (भा० अनु० ७०।१)। उक्तोऽर्थः। ‘परदाराभिहर्तारः परदाराभिमर्शिनः’ (भा० अनु० २३।६१)। अभिमर्शका दूषकाः, जाराः। मृष् {अभिमृष्} मृष् (मृष तितिक्षायाम्)। ‘सर्वतः समुपेतस्य तव (दशग्रीवस्य) तेनाभिमर्षणम्’ (रा० ६।१११।८)। अभिमर्षणं प्रसहनं पराभवः। मे {अभिमे} मे (मेङ् प्रणिदाने)। ‘स हि ष्मा विचर्षणिरभिमाति सहो दधे’ (ऋ० ५।२३।४)। अभिमाति हिंसकं धातुकं जिह्मम्। अपरेऽभिमातीति मन्यतेरभिपूर्वस्य रूपं पश्यन्ति। तन्नोऽभिमतम्। मेथ् {अभिमेथ्} मेथ् (मेथृ मेधृ संगमे)। ‘तयोः शयानयोः। यजमानोऽभिमेथति’ (श० ब्रा० १३।५।२)। अभिमेथति=आह्वयति। यज् {अभियज्} यज् (यज देवपूजासङ्गतिदानेषु)। ‘देवता अभियजेत्’ (गो० गृ० ४।७।१६)। हविर्भिः पूजयेदित्याह। ‘आमावास्येन हविषा पूर्वपक्षमभियजते’ (पञ्चरा० ३।७।१२) उक्तोऽर्थः। ‘पक्षान्ता उपवस्तव्याः, पक्षादयोऽभियष्टव्याः’ (गो० गृ० १।५।५-६)। या {अभिया} या (या प्रापणे, प्रापणमिह गतिः)। ‘शैनेयस्त्वरितो राजन्कृतवर्म्माणमभ्ययात्’ (भा० द्रोण० ११५।३)। अभ्ययात् अभिमुखमयात्, तं प्रार्थयतेत्यर्थः। ‘अभिययुः सरसो मधुसंभृतां कमलिनीम्’ ( )। ‘अभिययौ स हिमाचलमुच्छ्रितम्’ (कि० ५।१)। अभिलक्ष्य जगामेत्यर्थः। ‘अभियास्यति मां कोपात्सम्बन्धी सुमहाबलः’ (भा० उ० १९०।१४)। माम्प्रत्यभियानं करिष्यति, मां प्रार्थयिष्यते। ‘ऽभि स्पृधो यासिषद् वज्रबाहुः’ (ऋ० १।१७४।५)। उक्तोऽर्थः। ‘अन्यत्र राज्ञामभियातु मन्युः’ (अथर्व० ६।४०।२)। यात्वित्येवार्थः। ‘तत्रैनं नागराः सर्वे सत्कारेणाभ्ययुस्तदा।’ सभाजयितुं पुरत प्रासरन्नित्याह। ‘निर्यान्तो वाऽभियान्तो वा नरमुख्या यथा पुरा’ (रा० २।७१।२४)। अभियान्तः प्रविशन्तः। ‘कुबेरादभियास्यमानात्’ (रघु० ५।३०)। अभियातुमिष्यमाणात्, प्रार्थयिष्यमाणात्, अभिषेणयिष्यमाणात्। ‘अभियाता प्रहर्ता च’ (रा० २।१।२९)। अभियाताऽभिमुखं याता। दुर्गप्रदेशावलम्बनेन यो न युध्यते तल्लक्षणः। प्रहर्ता नासीरे स्थित्वा प्रथमं प्रहरतीत्येवंविध इति टीकाकृद्रामः। याच् {अभियाच्} याच् (टुयाचृ याच्ञायाम् )। ‘शिरसा त्वभियाचेऽहं कुरुष्व करुणां मयि’ (रा० २।१०६।२९)। याच इत्येवार्थः। नार्थोऽभिना। ‘सगरं चाभ्ययाचन्त सर्वे प्राञ्जलयः स्थिताः’ (भा० वन० १०७।४१)। उक्तोऽर्थः। अभ्यभाषन्तेति पाठान्तरम्। यु {अभियु} यु (यु मिश्रणामिश्रणयोः। ‘स्त्रीयोनिरभियुत एनां गर्भः’ (नि० २।१९)। अभियुत आमिश्रीभूत इति दुर्गः। युज् {अभियुज्} युज् (युजिर् योगे, युज समाधौ)। ‘यां गतिमभियुङ्क्ते तां गतिं गत्वाऽन्ततो विमुञ्चते’ (शा० ब्रा० १।८।३।२७)। अभियुङ्क्ते रथं तुरङ्गेण युनक्ति। ‘सञ्जयाचक्ष्व येनास्मान् पाण्डवा अभ्ययुञ्जत’ (भा० उ० ५०।९)। अभ्ययुञ्जत आक्रामन्, आस्कन्दन्। ‘अस्मानालक्ष्य सन्नद्धा अभूवन्निति वा।’ (रघौ ४।८०) इत्यत्र नहि शूराः परेण पराजितपूर्वमभियुज्यन्त इति मल्लिः। श्यन्विकरणस्य युजेः प्रयोगोऽस्थाने। ‘शृणु यैर्हि महाराज पाण्डवा अभ्ययुञ्जत’ (भा० उ० ५०।१६)। उक्तोऽर्थः। ‘यश्च त्वाऽभियुञ्जीत युद्धाय’ (रा० ७।६१।९)। अभियुञ्जीत आह्वयेत। युद्धं मे देहीत्यामन्त्रयेत। ‘कुपितोऽर्थपतिर्व्यवहर्तुमर्थगौरवादभियोक्ष्यते’ (दशकु०)। अभियोक्ष्यते=उद्योक्ष्यते। ‘आधिव्याधिदुःखेन कदाचिन्नाभियुज्यते।’ नाभियुज्यते न युज्यते नोपसृज्यते। ‘न तत्र विद्यते किंचिद् यत्परैरभियुज्यते’ (मनु० ८।१८३)। इदं मे निक्षिप्तं मे दीयतामिति निक्षेप्त्रा व्यवहारेण काम्येत। ‘हंस प्रयच्छ मे कान्तां गतिरस्यास्त्वया हृता। विभावितैकदेशेन देयं यदभियुज्यते’ (विक्रम० ४।१७)॥ उक्तोऽर्थः। ‘तद्यदि न सहसे ततः स्वयमभियुज्यस्व। एते स्वकर्मण्यभियुज्यामहे’ (मुद्रा० ३)। इहोभयत्राभियोगो व्यापारः। अभियुज्यस्व व्याप्रियस्व यतस्व घटस्व। ‘वायुर्यत्राभियुञ्जते’ (=युङ्क्ते) (श्वेताश्व० २।६)। शब्दमभिव्यक्तं करोतीति विवृतिः। सुश्रुते १।९४।१६ इत्यत्राभियुजि भिषक्कर्मण्युपचारेऽपि प्रयुक्तो दृश्यते। ‘तेषां नित्याभियुक्तानां योगक्षेमं वहाम्यहम्’ (गीता० ९।२२)। ध्यानयोगपराणाम् इत्यर्थः। ‘स्वस्वकर्मण्यधिकतरमभियुक्तः परिजनः’ (मुद्रा० १)। अभियुक्तोऽवहितो व्यापृतः। ‘वसिष्ठः किल राक्षसस्त्वमित्यभियुक्तः’ (नि० ७।३।४ इत्यत्र दुर्ग:)। अभियुक्तोऽभ्याख्यातो दुरुक्तः। यदा तु गमनमभियुक्तस्तदेवापलपति न तदात्यन्तापह्नव इति लङेव भवति इत्यत्यन्तापह्नवे लिड्वक्तव्य इत्यत्र दीक्षितः प्रौढमनोरमायाम्। तत्राभियुक्तः पृष्टः। ‘तत्र हि बहूनर्थानभियुक्तः पुत्रादिर्न जानामीति प्रतिवदन् निह्नववादी न भवति’ (याज्ञ० २।२० मिताक्षरायाम्)। ‘आगमस्तु कृतो येन सोऽभियुक्तस्तमुद्धरेत्’ (याज्ञ० २।२८)। ‘अस्मिन्नर्थेऽनेनाहमभियुक्तः’ (याज्ञ० २।७ मिताक्षरायाम्)। ‘अथ स एनमभियुक्तः प्रतिब्रूयात्’ (मी० सू० ३।२।१-२, श० भा०)। अभियुक्तः पृष्टः। ‘प्रतिगृह्य तदाख्येयमभियुक्तेन धर्मतः’ (याज्ञ० ३।४३)। उक्तोऽर्थः। ‘इदं विश्वं पाल्यं विधिवदभियुक्तेन मनसा’ (उत्तर० ३।३०)। अभियुक्तेन=अवहितेन=प्रसितेन=एकायनगतेन। ‘कोष्ठागारेऽभियुक्त: स्यात्’ (का० नी० सा० ५।७७)। अभियुक्तः कृतावेक्षः प्रतिजागरितः। ‘भवतु, भूयोऽभियुक्तः स्वरव्यक्तिमुपलप्स्ये’ (मुद्रा० १)। अभियुक्तो दत्तावधानः। ‘यत्त्वभियुक्ताः शब्दार्थेषु शिष्टा इति तत्रोच्यते–अभियुक्ततराः पक्षिणां पोषणे बन्धने च म्लेच्छाः’ (मी० सू० १।३।५।१० शा० भा०)। अभियुक्ता निपुणाः। ‘कुहकादिषु प्रयोगेष्वभियुक्तानाम्’ (कथा० ३२।१२५)। उक्तोऽर्थः। ‘यत्नेनानुमितोप्यर्थः कुशलैरनुमातृभिः। अभियुक्ततरैरन्यैरन्यथैवोपपाद्यते’ (वा० प० १।३४)॥ अभियुक्ता विपश्चितः, विशेषज्ञाः, लब्धवर्णाः। ‘न हि शक्यते दैवमन्यथा कर्तुमभियुक्तेनापि’ (काद०)। ‘अन्येऽभियुक्ता अपि नैवेदमन्यथा मन्यन्ते’ (वेणी० २)। ‘सूक्तमिदमभियुक्तैः प्रकृतिर्दुस्त्यजेति’ (वेणी० २)। ‘अभियुक्तं बलवता दुर्बलं हीनसाधनम्’ (भा० उ० ३३।१३)। अभियुक्तमाक्रान्तमास्कन्नम्। ‘न जाने बलवता महामोहेनाभियुक्तस्य वत्सविवेकस्य कीदृशो वृत्तान्तः’ (प्र० च० ५)। उक्तोऽर्थः। ‘देवि केनाभियुक्तासि केन वासि विमानिता’ (रा० २।१०।२८)। अभियुक्ता धर्षिता कृतपराभवा। ‘अभियुक्तस्तु को राजा दातुमिच्छेद्धि मेदिनीम्’ (भा० शल्य० ३१।६१)। अभियुक्तः प्रार्थित इत्यर्थो भाति। अभियुक्तः परिचिते परिक्षिप्तेऽरिसेनया। व्यवहारप्रवृत्तानां तथैवोत्तरवादिनि॥ इति कोषः। ‘वृषलमभियोक्तुमुद्यतः’ (मुद्रा० १)। अभियोक्तुम् अभियातुमास्कन्तुम्। ‘एतस्य सिंहीमिव राज्यलक्ष्मीमङ्कस्थितां कः क्षमतेऽभियोक्तुम्’ (विक्रमाङ्क०)। उक्तोऽर्थः। ‘त्वय्युत्कृष्टबलेऽभियोक्तरि नृपे’ (मुद्रा० ४।१५)। अभियोक्ताऽऽस्कन्ताऽऽक्रमिताऽभियाता। ‘पर्यायैर्हन्यमानानामभियोक्ता न विद्यते’ (भा० शां० २२६।१३)। ‘अभियोक्तादिशेद् देश्यं करणं वान्यदुद्दिशेत्’ (मनु० ८।५२)। अभियोक्ता=अर्थी। ‘सन्तः परहितेषु स्वयं कृताभियोगाः’ (भर्तृ० २।६५)। कृताभियोगा दत्तावधानाः। ‘नयाभियोगं मनसः प्रसादं समापयस्वात्मगुणेन कामम्’ (रा० ४।२९।२५)। अभियोगस्तात्पर्यमासक्तिः। ‘अनेकार्थाभियोगेपि यावत्संसाधयेद् धनी’ (याज्ञ० २।२० मिताक्षरायां कात्यायनवचनम्)। यदानेकेऽर्था ममैत इति प्रार्थ्यन्ते। ‘अनभियोगश्चार्थेष्वागन्तूनाम्’ (कौ० अ० २।१६।१३)। अनभियोगोऽव्यवहारः। ‘यत्नेनानुमितो योर्थः कुशलैरनुमातृभिः। अभियोगशतेनापि स नान्यथोपपाद्यते’ (न्या० म०)॥ अभियोगो यत्नः। ‘अभियोगः शब्दादेरशिष्टानामभियोगश्चेतरेषाम्’ (मी० शा० भा०)। अभियोगः परिचयः। ‘अभियोगमनिस्तीर्य नैनं प्रत्यभियोजयेत्’ (याज्ञ० २।९)। ‘कुसुमपुराभियोगं प्रत्यनुदासीनो राक्षसः’ (मुद्रा० २)। अभियोगोऽवस्कन्दः। अभियोजनं नाम युक्ते पुनर्योजनमिति श० ब्रा० ९।४।२।११ इत्यत्र सायणः। ‘विश्वा अग्ने अभियुजो विहत्य’ (अथर्व० ७।७७।९)। अभियुजोऽभियोक्त्रीः सेनाः। ‘विश्वा अग्नेऽभियुजो विहत्य’ (तै० ब्रा० २।४।१।१)। अभियुजोऽभियोगान् आस्कन्दानिति सायणः। ‘कृतपरिचयां दर्शितेङ्गिताकारां कन्यामामिषोपायतोऽभियुञ्जीत’ (का० सू० ५।२।१९)। अभियुञ्जीत आत्मना योजयेत्। रक्ष् {अभिरक्ष्} रक्ष् (रक्ष पालने)। ‘तमर्यमाऽभि रक्षत्यृजूयन्तमनु व्रतम्’ (ऋ० १।१३६।५)। अभिरक्षति=अभितः पाति। ‘यमादित्या अभि द्रुहो रक्षथ’ (ऋ० ८।४७।१)। ‘यः कृत्स्नामटवीमेतां पर्यन्तस्थोऽभिरक्षति’ (कथा० २९।१३५)। ‘आविश्येमां धरणीं येऽभ्यरक्षन् पुरातनीं तस्य देवस्य सृष्टिम्’ (भा० अनु० १८।७८)। उक्तचर एवार्थः। रञ्ज् {अभिरञ्ज्} रञ्ज् (रञ्ज रागे)। ‘न कथाभिरभिरज्यन्ते।’ कथासु नाभिरमन्ते इत्यर्थः। ‘(गीतम्) संरक्तमभिरक्तं च परया स्वरसम्पदा’ (रा गोरे० १।३।६१)। अभिरक्तं प्राप्तसंमदम्। रम् {अभिरम्} रम् (रमु क्रीडायाम्)। ‘न गन्धहरिणो दमनककेदारिकायामभिरमति’ (विद्ध० ३)। अभिरमते=रतिं लभते, नन्दति। दमनको वृक्षविशेषः। ‘विद्यासु विद्वानिव सोऽभिरेमे’ (भट्टि० १।९)। आश्चर्यं परिपीडितोऽभिरमते पश्चातकस्तृष्णया। उदितोऽर्थः। ‘दृष्टिरिहाभिरमते हृदयं च’ (मृच्छ० ४)। ‘आचान्तांश्चानुजानीयादभि भो रम्यतामिति’ (मनु० ३।२५१)। अभिरम्यताम्=विश्रभ्यताम्। ‘यत्राभिरंस्यमाना भवन्ति’ (आश्व० गृ० ४।६।१६)। विश्रमितुकामा भवन्ति। ‘अभिरम्यतामिति वदेद् ब्रूयुस्तेऽभिरता स्म ह’ (याज्ञ० १।१५२)। अभिरतास्तुष्टाः, तृप्ताः। ‘माऽकल्पां नारीमभिरमयेत्’ (गौ० ध० १।८।२९)। नानया मिथुनी भवेदित्यर्थः। अकल्पा रोगादिनाऽस्वस्था। ‘मनोभिरामाः शृण्वन्तौ…षड्जसंवादिनीः केकाः’ (रघु० १।३९)। मनोऽभिरामा मनोहरा मनोरञ्जिकाः, मनोज्ञाः। ‘अनपेतकालमभिरामकथाः’ (कि० ६।३०)। अनन्तरोदीरित एवार्थः। ‘राम इत्यभिरामेण वपुषा तस्य चोदितः’ (रघु० १०।६७)। अभिराममभिरूपं रम्यम्। ‘रामाभिराम…चित्तदोषः’ (रा० ५।११।८)। अभिरामो हृदयहारी। राध् {अभिराध्} राध् (राध साध संसिद्धौ)। ‘अभिराद्धदेवतावितीर्णवीर्यातिशयान्’ (शिशु० १।७१)। अभिराद्धा आराद्धाः। रु {अभिरु} रु (रु शब्दे)। ‘वृषेव यूथे सहसा विदानो गव्यन्नभि रुव संधनाजित्’ (अथर्व० ५।२०।३)। अभिरुव=अभितो नर्द। ‘शिवैषोद्यन्तमादित्यमभिरौति’ (भा० पु० १।१४।१२)। अभिलक्ष्य वाश्यते क्रोशति। ‘हंसकारण्डवोद्गीताः सारसाभिरुतास्तथा’ (भा० वन० ३८।२०)। सारसरुतेन प्रतिशब्दिताः, सारसरवेणाभिव्याप्ताः। रुच् {अभिरुच्} रुच् (रुच दीप्तावभिप्रीतौ च)। ‘धर्मोऽभिरोचते यस्माद् धर्मराजस्ततः स्मृतः’ (मार्क० पु०)। अभिरोचते राजते दीप्यते शोभते। अभिर्विशेषको न। ‘यदभिरोचते भवते’ (विक्रम० २)। यथाऽत्र भवतोऽभिरुचिः। यथा ते वशः। यथा ते छन्दः। लक्ष् {अभिलक्ष्} लक्ष् (दर्शने)। ‘पार्षतश्च महायुद्धे विमुखोऽद्याभिलक्ष्यते’ (भा० कर्ण० २६।९)। अभिलक्ष्यते लक्ष्यते दृश्यते प्रतिभाति। ‘मुमोच परमेष्वासः षट् शरानभिलक्षितान्’ (रा० ३।२८।२६)। अभिलक्षितान् कृताङ्कान्, लक्ष्मोपेतान्। ‘दक्षिणां प्रेषयामास वानरानभिलक्षितान्’ (रा० ४।४१।१)। वृतान् गुणमाहात्म्येन निर्धारितान्। लप् {अभिलप्} लप् (लप व्यक्तायां वाचि)। ‘न च स्मार्तमतद्धर्माभिलापाद्’ (ब्र० सू० १।२।१९)। अभिलापो व्यपदेशो निर्देशः कथनं कीर्तनम्। ‘अभिलापिनी प्रतीतिः कल्पना’ (तत्त्वसं० १२१३)। अभिलापो वाचकः शब्दः। लिख् {अभिलिख्} लिख् (लिख अक्षरविन्यासे)। ‘धात्राभिलिखितान्याहुः सर्वभूतानि कर्मणा’ (भा० स्त्री० ७।१२)। अभिलिखितानि सर्वतो न्यस्तानि। तत्तल्लक्षणैः पृथगवस्थापितानि। ली {अभिली} ली (लीङ् श्लेषणे)। ‘भीष्ममेवाभ्यलीयन्त सह सर्वैस्तवात्मजाः’ (भा० भीष्म० ७१।१०)। समाश्लिष्यन्न् इत्यर्थः। ‘कपिलाशवमभ्यलीयत’ (दशकु०)। शवेऽन्तरलीयतेत्यर्थः। ‘पश्चादुच्चैर्भुजतरुवनं मण्डलेनाभिलीनः’ (मेघ० ३७)। अभिलीनः समाश्रितः। ‘विहङ्गमाभिलीनाश्च लताः’ (हरि० २०१२)। शकुन्ताक्रान्ताः। ‘भ्रमराभिलीनयोः सुजातयोः पङ्कजकोषयोः श्रियम्’ (रघु० ३।८)। अभिलीनौ समाश्लिष्टौ। वच् {अभिवच्} वच् (ब्रू-वच व्यक्तायां वाचि)। ‘आचार्यो नाभिवक्तव्यः पुरुषेण विजानता’ (भा० वि० ५१।२)। अपवक्तव्य इत्यर्थः। वद् {अभिवद्} वद् (वद व्यक्तायां वाचि, वद सन्देशवचने)। ‘समूलो वा एष परिशुष्यति योऽनृतमभिवदति’ (प्रश्नोप० ६।१)। अभिवदति परस्याभिमुखे वदति, प्रत्युत्तरं वदतीत्यर्थः। ‘तं ह्यभ्युवाद’ (छां० उ० ४।२।१)। अभिसम्बोध्योवाच। ‘परस्त्रियं योऽभिवदेत्तीर्थेऽरण्ये वनेपि वा’ (मनु० ८।३५६)। अभिवदेत्=अभिलपेत्=आलपेत्=आभाषेत। ‘कामेन ताताभिवदाम्यहं त्वाम्’ (भा० वि० ७।१०)। आभिमुख्येन वदामि। ‘एतद्वा अश्वस्य प्रियं नामधेयम् (यद्ययुरिति) प्रियेणैवैनं नामधेयेनाभिवदति’ (तै० ब्रा० ३।८।९।२)। अभिवदति अभिमुखीकृत्य वदति। ‘ते वा इमे इतरे छन्दसी गायत्रीमभ्यवदेताम्’ (ऐ० ब्रा० ३।२८)। अभ्यवदेताम्=सप्रश्रयं समबोधयेताम्। ‘पूर्वो राज्ञोऽभिवदति’ (श० ब्रा० ३।३।४।१४)। उक्तोर्थः। ‘जारं चौर इत्यभिवदन् दाप्यः पञ्चशतं दमम्’ (याज्ञ० २।३०१)। अभिवदन् व्यपदिशन् अपदिशन् निर्दिशन्। ‘यत्कर्म क्रियमाणमृगभिवदति’ (ऐ० ब्रा० १।४)। अभिवदति कीर्तयति परामृशति। ‘एतद्वै तदक्षरं गार्गि ब्राह्मणा अभिवदन्ति’ (श० ब्रा० १४।६।८।८)। व्याहरन्ति, उदाहरन्ति आचक्षते। अभिवदति गुरुं देवदत्तः। नमस्करोतीत्यर्थः। उपसर्गो विशेषकः। अभिवादयते गुरुं देवदत्तं देवदत्तेन वा। नमस्कारयतीत्यर्थः। ‘तात प्राचेतसान्तेवासी लवोऽभिवादयते’ (उत्तर० ६)। वद सन्देशवचने। अभिपूर्वकत्वान्नमस्कारार्थता। अभिवादये देवदत्तोऽहं भोः। ‘सम्बन्धिशब्दाश्च सर्वे सापेक्षा विना पदान्तरेण न पूर्णमर्थमभिवदन्ति’ (शा० भा०)। अभिवदन्ति वदन्ति। ‘शिवेनाभिवदामि त्वां गच्छ युध्यस्व शत्रुभिः’ (भा० द्रोण० ४।११)। शिवेनाभिवदामि साशीर्वचनं वच्मि। ‘नानर्णसमवाये तु नैकं द्वौ युगपदभिवदेयाताम्’ (कौ० अ० ३।११।१९)। अभिवदेयाताम् अभियुञ्जीयाताम्। ‘अभिवाद्य नमस्यन्तं शूरं ससुहृदं सुतम्’ (रा० २।४४।२९)। अभिवाद्य चरणौ स्पृष्ट्वा। अपर आह—प्रवरोच्चारणमभिवादनम्, तत्पूर्वकम्। ‘नन्वशक्तमिदं सूत्रमिमावर्थावभिवदितुम्’ (ब्र० सू० १।१।२ शां० भा०)। अभिवदितुमभिधातुम्। ‘को नु मार्हेन्नाम्नैवाभिवदितुम्’ (जै० ब्रा० २।५३)। अभिवदितुमभिधातुम् अभिसम्बोधयितुम्। ‘न खलु भवान् अस्मत्संकल्पानभिवादकैः’ (कि०)। अभिवादकोऽनुकूलं वदिता। ‘तदभिवादिन्येषर्ग्भवति’ (नि०)। वन् {अभिवन्} वन् (वन षण संभक्तौ)। उदा वर्धन्तामभिषाता अर्णाः (ऋ० ५।४१।१४)। अभिषाताः संभक्ताः (मरुद्भिः)। वप् {अभिवप्} वप् (डुवप् बीजसन्ताने, बीजसन्तानं क्षेत्रे विकिरणं गर्भाधानं च, अयं छेदनेऽपि)। ‘स्वप्नेनाभ्युप्या चुमुरिं धुनिं च’ (ऋ० २।१५।९)। अभ्युप्य=अवकीर्य=आकीर्य। ‘अभि स्वपूभिर्मिथो वपन्त’ (ऋ० ७।५६।३)। वश् {अभिवश्} वश् (वश कान्तौ कान्तिरिच्छा)। ‘वृषेव बध्रीँ रभि वष्ट्योजसा’ (ऋ० २।२५।३)। अभिवष्टि ईष्टे प्रभवति। ‘स दूतो विश्वेदभिवष्टि सद्मा’ (ऋ० ४।१।८)। अभिवष्टि=अभीच्छति प्राप्तुम्। वस् {अभिवस्} वस् (वस आच्छादने)। ‘भस्मनाभि वासयति’ (तै० सं० २।६।३।४)। अभित आच्छादयतीत्यर्थः। वह् {अभिवह्} वह् (वह प्रापणे)। ‘ततोऽभ्यवहदव्यग्रो वैराटिः सव्यसाचिनम्। यत्रातिष्ठत् कृपो राजन्योत्स्यमानो धनञ्जयम्’ (भा० वि० ५५।६०)॥ अभ्यवहत् (कृपसमीपं) प्रापयत्। वा {अभिवा} वा (वा गतिगन्धनयोः)। ‘मयोभूर्वातो अभि वातूस्राः’ (ऋ० १०।१६९।१)। अभिवातु आभिमुख्येन वातु। ‘शन्न इषिरो अभि वातु वातः’ (ऋ० ७।३५।४)। ‘सुखो वातोऽभिवाति माम्’ (भा० वि० ६८।७४)। उक्तोऽर्थः। वाश् {अभिवाश्} वाश् (वाशृ शब्दे)। ‘अभि त्वा नक्तीरुषसो ववाशिरेऽग्ने वत्सं न स्वसरेषु धेनवः’ (ऋ० २।२।२)। अभिववाशिरे आभिमुख्येन वाश्यन्ते शब्दायन्ते, सस्नेहं सादरं चाकारयन्ते। विश् {अभिविश्} विश् (विश प्रवेशने)। ‘मदनाभिविष्ट०’ (रा० ५।११।१८)। अभिविष्टः=आविष्टः। वी {अभिवी} वी (वी गतिव्याप्तिप्रजनकान्त्यसनखादनेषु)। ‘वामं नृभ्यो अभिवीताः सखिभ्यः’ (ऋ० ७।२७।४)। अभिवीता प्रेरिता (दक्षिणा)। वृ {अभिवृ} वृ (वृञ् वरणे)। ‘घृतेन द्यावापृथिवी अभीवृते’ (ऋ० ६।७०।४)। अभीवृते आकीर्णे आच्छादिते। सांहितिको दीर्घः। ‘अयं स शिङ्क्ते येन गौरभीवृता’ (ऋ० १।१६४।२९)। उक्तोऽर्थः। ‘(तम्) अभ्यवारयदत्युग्रः क्रूरकर्माऽऽपगासुतः’ (भा० उ० ६१।३४)। इदं नातितिरोहितम्। ‘अभिवृत्य सपत्नान्’ (अथर्व० १।२९।२)। अभिमुखं पर्यावृत्येत्यर्थः। वृत् {अभिवृत्} वृत् (वृतु वर्तने)। ‘भरतो मन्त्रिभिः सार्धमभ्यवर्तत’ (रा० २।९१।३८)। राजासनमुपायादित्यर्थः। ‘अभिवर्तति लक्ष्मीस्तं प्राचीमिव दिवाकरः’ (भा० उ० १३५।३१)। अभिमुखं यातीत्यर्थः। ‘अभ्यवर्तत पुत्रस्ते पाण्डवानामनीकिनीम्’ (भा० द्रोण० १५३।१३)। समासादयदित्यर्थः। ‘नाभ्यवर्तन्त राजानः सहिता वानरध्वजम्’ (भा० भीष्म० ११७।३९)। साम्मुख्यं नादधुरित्यर्थः। ‘स इदानीं जरासन्धः किमर्थं नाभिवर्तते’ (हरि० २।४३।५४)। अभिमुखं नायाति। ‘नानाप्रहरणैः क्रुद्धस्तत्सैन्यं सोऽभ्यवर्तत’ (रा० १।२७।४०)। अभ्यवर्तत अभ्ययात्। ‘वदनं मधुकरोऽभिवर्तते’ (शा० १)। अभिवर्ततेऽभितो वर्तते, परिवर्तते परिभ्रमति। ‘एकीभूतस्तदा राजन् सोऽभ्यवर्तत मां युधि। दीर्घारण्यानि दक्षिणां दिशमभिवर्तन्ते’ (उत्तर० २)। दक्षिणस्यां दिशि वितायन्त इत्यर्थः। इत एवाभिवर्तते देवः। इहैवोपैतीत्यर्थः। ‘सहस्रसनिं वाजमभिवर्तस्व रथ’ (आश्व० गृ० २।६।५)। वाजमभिलक्ष्य प्रयाहीत्यर्थः। ‘संवत्सरः सर्वाणि भूतान्यभिवर्तते’ (श० ब्रा० ८।४।१।१५)। ‘(भार्यां गान्धारीं कथम्) आनुकूल्ये वर्तमामां धृतराष्ट्रोऽभ्यवर्तत’ (भा० आदि० ११५।५)। अभ्यवर्तत उपैत्। ‘ये चैनमभिवर्तन्ते याचितार इतस्ततः’ (रा० १।२९।८)। उपयान्ति, उपसर्पन्ति प्राप्नुवन्ति। ‘अस्तमभ्यागमत्सूर्यो रजनी चाभ्यवर्तत’ (रा० २।१३।१६)। अभ्यवर्तत उपातिष्ठत आगच्छत्, उपानमत्, अवातरत्। ‘अनश्वासो ये पवयोऽरथाः। इन्द्रेषिता अभ्यवर्तन्त दस्यून्’ (ऋ० ५।३१।५)। अभ्यवर्तन्त=अभ्यभवन्, प्रासहन्त, व्यजयन्त। ‘शोको महानभिवर्ततेऽयम्’ (रा० ४।२४।१६)। उक्तोऽर्थः। ‘अभि त्वा देवः सविताऽभि सोमो अवीवृतत्’ (ऋ० १०।१७४।३)। ‘यस्यां देवा असुरान् अभ्यवर्तयन्’ (अथर्व० १२।१।५)। रिणजधिकः। अर्थस्त्वनधिकः। ‘वर्तयत तपुषा चक्रियाभि तम्’ (ऋ० २।३४।९)। चक्रेण चक्रयता यानेन आक्रमयतेत्युक्तं भवति। ‘तेनास्मान् ब्रह्मणस्पतेऽभि राष्ट्राय वर्तय’ (ऋ० १०।१७४।१)। राष्ट्रे स्वामिनो नः कुर्वित्याह। ‘तस्य कल्यगता भार्या चरितुं नाभ्यवर्तत’ (भा० शां० १४४।२)। नाभ्यवर्तत इह न न्यवर्तत। कल्यगता प्रातर्गता। ‘सरय्वाश्चोत्तरे तीरे राज्ञो यज्ञोऽभ्यवर्तत’ (रा० १।१४।१)। अभ्यवर्तत प्रावर्तत प्राक्रम्यत। ‘पञ्च तं (दानवं) नाभ्यवर्तन्त विपरीतेन कर्मणा। वेदो धर्मः…’ (मार्क० पु० १७८।१)॥ तत्र दानवेन संन्यधीयन्तेत्यर्थः। ‘अभीवर्तेन मणिना येनेन्द्रो अभिवावृधे’ (अथर्व० १।२९।१)। अभितो वर्तते चक्रमनेनेति अभिवर्तो नेमिः। उपसर्गस्य धञ्यमनुष्ये बहुलम् इति दीर्घः। वृध् {अभिवृध्} वृध् (वृधु वृद्धौ)। ‘वर्धस्व पत्नीरभि जीवो अध्वरे’ (ऋ० ५।४४।५)। पत्नीरभि वर्धस्व ता अतिक्रामेत्याह। ‘वार्यमाणस्य वाञ्छा विषयेष्वभिवर्धते’ (कथा० ३१।९१)। भूयो वर्धत इत्यर्थः। ‘दातारो नोऽभिवर्धन्तां वेदाः सन्ततिरेव च’ (मनु० ३।२५९)। ‘हविषा कृष्णवर्त्मेव भूय एवाभिवर्धते’ (मनु० २।९४)। इहाभिर्नार्थे विशेषं करोति। ‘पुरा वोऽर्थोऽभिवर्धते’ (भा० वन० ८।१२)। नश्यतीत्यर्थः। इहाभिरर्थं विपर्यासयति। विरलोऽत्रार्थेऽभिवृधेः प्रयोगः। अतिवर्तते निवर्तते इति नीलकण्ठधृते पाठान्तरे। वृष् {अभिवृष्} वृष् (वृषु सेचने)। ‘यदीमेनाँ उशतो अभ्यवर्षीत्’ (ऋ० ७।१०३।३)। वर्षेणाभिषिक्तवान् इत्यर्थः। ‘समा द्वादश पर्जन्यस्तद्राष्ट्रं नाभिवर्षति’ (भा० सौ० १५।२३)। नाभिवर्षति नाभिषिञ्चति। ‘सस्यानि मन्दमभिवर्षति वृत्रशत्रौ’ (ब० बृ० सं० १९।२१)। उक्तोऽर्थः। ‘तथाभिवर्षेत्स्वं राष्ट्रं कामैरिन्द्रव्रतं चरन्’ (मनु० ९।३०४)। राष्ट्रे काम्यानां वृष्टिं कुर्यादित्यर्थः। ‘मण्डूको यदभिवृष्टः कनिष्कन्’ (ऋ० ७।१०३।४)। ‘रुधिरं च महाकायावभिवृष्टाविवाचलौ’ (भा० द्रोण० १७८।३१)। उक्तोऽर्थः। व्यध {अभिव्यध} व्यध (व्यध ताडने)। ‘मा नो विदन् विव्याधिनो मो अभिव्याधिनो विदन्’ (अथर्व० १।१९।१)। अभिमुखमागत्य विध्यन्ति ये तेऽभिव्याधिनः। ‘युधिष्ठिरं सप्तभिरभ्यविध्यत’ (भा० शल्य० १७।१२)। उक्तोऽर्थः। व्ये {अभिव्ये} व्ये (व्येञ् संवरणे)। ‘अभि व्ययस्व खदिरस्य सारम्’ (ऋ० ३।५३।१९)। अभिव्ययस्व वस्स्व आच्छादय परिधेहि। अभिर्धात्वर्थेनैव गतार्थ इति सुपरिहरः। शंस् {अभिशंस्} शंस् (शंसु स्तुतौ)। ‘अनिन्द्रियो वा एषोऽपदेवो भवति यमभिशंसन्ति’ (जै० ब्रा० १।९६)। अभिशंसन्ति दोषेणाभियुज्य कथयन्ति। ‘यमजघ्निवांसमभिशंसेयुः’ (तै० सं० २।१।१०।१०)। मिथ्या पापसंयोजनमभिशंसनमिति भट्टभास्करः। ‘अनेनसमेनसा सोऽभिशस्तात्’ (ऐ० ब्रा० ५।३०)। अभिशस्तात् अभिशंसेत् अपवदेत्। ‘महापापोपपापाभ्यां योऽभिशंसेन्मृषा परम्’ (याज्ञ० ३।२८५)। अभियुक्तं कथयदित्यर्थः। ‘पतनीयेन कर्मणा कृतेनाभिशस्यमानस्य’ (सत्या० श्रौ० २२।२।१९)। दूष्यमाणस्य, अभ्याख्यायमानस्य। ‘किं नाम कृपणं दैवमशक्तमभिशंससि’ (रा० २।२३।७)। अभिशंससि प्रशंससि। अत्यन्तं विरलोऽत्रार्थेऽन्यत्र प्रयोगः। प्रकृते चायमेवार्थः सङ्गच्छते। कश्च दैवेन सौमित्रे योद्धमुत्सहते पुमान् इति दैवप्रभावं स्तुवन्तं रामं प्रति लक्ष्मणस्योक्तिरियम्। ‘यानि मिथ्याभिशस्तानां पतन्त्यश्रूणि राघव’ (रा० २।१००।५९)। मिथ्यादूषितानाम्। दोषेणाभियुज्य ख्यातोऽभिशस्तो भवति। इह धातुः स्तुत्यर्थं विहाय कथनमात्रमर्थान्तरं सङ्क्रान्तः। सोऽयं सङ्क्रमोऽन्यत्रापि बहुलं लक्ष्यते। ‘स्तेनोऽभिशस्तो ब्राह्मणो राजन्यो वैश्यो वा परस्मिल्ँलोकेऽपरिमिते निरये वृत्ते जायते’ (आप० ध० (२।२।६)। स्तेनोभिशस्तः स्तेनः सन्यस्तथाऽनाख्यातः। अत्राभिर्नञर्थे। अन्यत्र दुर्लभोऽर्थः। ‘आतुरामभिशस्तां वा चौरव्याघ्रादिभिर्भयैः’ (गाम्) (मनु० ११।११२)। अभिशस्तामाक्रान्तामिति कुल्लूकः। कथमस्यार्थस्य लब्धिरिति न जानीमः। ‘दुःशासनस्तूपहतोऽभिशस्तो नावर्तते मन्युवशात् कृतघ्नः’ (भा० उ० ३६।१८)। अभितः शस्त्रै र्दीर्ण इति नीलकण्ठः। व्यक्तमसौ शसु हिंसायाम् इति धातोर्निष्ठायां रूपं पश्यति। धृष्टार्थादन्यत्र निष्ठायामिट् स्यादेवेति न पश्यति। अर्थासङ्गतिं चापि न पश्यति। उत्तमादिलक्षणाख्यानप्रसङ्गे दुःशासनोऽधम इति विवक्षन्निदमाह–दुःशासन इति। तत्र शस्त्रालीढः स उत नेति वधोऽनवकाशम्। तेन दूषित इति प्रसिध्यन्नर्थ एव ग्राह्यः। ‘अभिशस्ता इवाभूवन् ध्यानमूकत्वमास्थिताः’ (भा० द्रोण० ३३।५)। ‘वेदाध्यायं हत्वा सवनगतं चाभिशस्तः’ (सत्या० श्रौ० २६।६।५५)। अभिशस्त इति ब्रह्मघ्नोऽभिधानमिति टीका। ‘तितिक्षन्ते अभिशस्तिं जनानाम्’ (ऋ० ३।३०।१)। अभिशस्तिं गर्हां निन्दाम्। ‘नभो न रूपं जरिमा मिनाति पुरा तस्या अभिशस्तेरधीहि’ (ऋ० १।७१।१०)। ‘अभिशस्तिपा भुवनस्य राजा’ (ऋ० ९।९६।१०)। अभिशस्तिरभ्याख्यानं दोषारोपः। ‘भूमिर्मातादितिर्नो जनित्रं भ्रातान्तरिक्षमभिशस्त्या नः’ (अथर्व० ६।१२।२)। अभिशस्त्याऽभिशंसनेन। मिथ्यापवादजनितात् पापादिति सायणः। ‘इति देवी महेष्वासं परिगृह्याभिशस्य च’ (रा० २।११।१६)। अभिशस्य प्रशंस्य। ‘ब्राह्मणमनृतेनाभिशंस्य’ (व० ध० २३।३९)। अभियुज्येत्यर्थः। ‘अनभिशस्तेन्यमञ्जसा सत्यमुपगेषम्’ (वा० सं० ५।५)। अभिपूर्वः शंसतिर्गर्हार्थे वर्तत इत्युवटः। ‘अनभिशस्तेन्यमगर्ह्यम्। पञ्चाशद् ब्राह्मणो दण्ड्यः क्षत्रियस्याभिशंसने’ (मनु० ८।२६८)। अभिशंसने आक्रोशे। ‘स्वभावात्क्रूरकर्माणश्चान्योन्याभिशंसिनः’ (भा० वन० १९०।५६)। अन्योन्यस्य दूषका इत्यर्थः। ‘मिथ्याभिशंसिनो दोषः’ (याज्ञ० ३।२८४)। ब्रह्महत्यादिकमनेन कृतमिति मिथ्या शंसति कथयति दुदूषयिषया, तस्य। शिक्ष् {अभिशिक्ष्} शिक्ष् (शिक्ष विद्योपादाने)। ‘क्रियास्वपि च सर्वासु विशेषानभ्यशिक्षयत्’ (भा० आदि० २२१।७३)। अभ्यशिक्षयत् अग्राहयत्, तेषु विशेषेष्वभिव्यनयत्। ‘चतुष्पादं धनुर्वेदं शस्त्रग्रामं ससङ्ग्रहम्। अचिरेणैव कालेन गुरुस्तावभ्यशिक्षयत्’ (हरि० २।३३।७)॥ अभिः साकल्ये। शी {अभिशी} शी (शीङ् शये)। ‘ते हासुरा असूयन्त इवोचुर्यावदेवैष विष्णुरभिशेते तावद् वो दद्मः’ (श० ब्रा० १।२।५।१)। यावदभिशेते यावन्तं प्रदेशं शयनेन (निपद्य) परिगृह्णाति आवृणोति। शुच् {अभिशुच्} शुच् (शुच शोके छन्दसि तु बहुलं दीप्तौ वर्तते)। ‘यदि शोको यदि वाभिशोकः’ (अथर्व० १।२५।३)। अभिशोकोभ्यधिकः शोको दीप्तिः। ‘मा द्यावापृथिवी अभिशोचीः’ (वा० सं० ११।४५)। मा सन्तापयेत्यर्थः। ‘यां ज्ञात्वा नाभिशोचन्ति ब्राह्मणास्तत्त्वदर्शिनः’ (भा० शां० ३०२।२९)। अभिशोचन्ति अभिलक्ष्य शोचन्ति दुःख्यन्ति। शुम्भ् {अभिशुम्भ्} शुम्भ् (शुभ, शुम्भ भाषणे, भासने इत्येके, हिंसायामित्यन्ये)। ‘समानं वर्णमभिशुम्भमाना’ (अथर्व० १।९२।१०)। समानेन वर्णेन भासमाना। श्वस् {अभिश्वस्} श्वस् (श्वस प्राणने)। ‘अभिश्वसन्त्स्तनयन्नेति नानदत्’ (ऋ० १।१४०।५)। अभिश्वसन् अभिवान्। सच् {अभिसच्} सच् (षच समवाये)। ‘पोषैरभि नः सचध्वम्’ (अथर्व० १८।४।६२)। अभिसचध्वम् अभितः समवेतेत्यर्थः। ‘रातिषाचो अभिषाचः स्वर्विदः’ (ऋ० १०।६५।१४)। सञ्ज् {अभिषञ्ज्} सञ्ज् (षञ्ज सङ्गे)। ‘ततो देवानसुरा अभ्यषजन्त। तेन्योऽन्यं युयुधिरे’ (का० सं० कल्प० रेवती० ६)। अभ्यषजन्त पराभावयन् पराजयन्त। ‘भवांस्तत्राभिषज्येत किं स्यात्कृच्छ्रतरं ततः’ (रा० ३।७।२१)। अभिषज्येत मया कृतपराधो भवेदित्यर्थ इति कतकः। अभिषज्येत पोड्येतेति तु रामः। रामस्य सुतीक्षणं महर्षि प्रत्युक्तिरियम्। ‘अभिषज्यमाने तु गुरौ तद्वृत्तं रोषकारितम्’ (भा० वि० ५१।१६)। अभिषह्यमाणे, अभिमृष्यमाणे, परिभूयमाणे। अभिद्यमाने शेषकारितम् इति पाठान्तरे। ‘न च सन्दर्शने किं चित् प्रवृत्तमभिसञ्जयेत्’ (भा० वि० ४।२९)। राज्ञां सन्दर्शने समक्षं प्रवृत्तमपि भक्तादिवानमहंपूर्विकयाऽनाकारितः सन् न स्वीकुर्यादिति नीलकण्ठः। अपि सञ्जयेदिति नीलकण्ठधृतः पाठः। ‘अभिषक्तो ह्यभिषजेत् आहन्याद् गुरुणाहतः’ (भा० वन० २९।२६)। अभिषक्तस्तापित इति नीलकण्ठः। अयं तात्पर्यार्थ उक्तः स्यात्। ‘पार्थानामभिषङ्गेण तथा क्रुद्धं जनार्दनम्’ (भा० वन० १२।८)। अभिषङ्गः पराभवः। त्वभिषङ्गः पराभव इत्यमरश्च। ‘व्यतीपातादिसर्वदोषाभिषङ्गरहितेऽहनि’ (हर्ष० चतुर्थ उच्छ्वासे)। अभिषङ्गः सम्बन्धः। ‘कन्यका दुन्वन्ति हृदयं मनुष्याणामीदृशाद् दूरभिषङ्गात्’ (मालती० ७)। अभिषङ्गः संसर्गः, आसङ्गः। ‘जाताभिषङ्गो नृपतिर्निषङ्गात्’ (रघु० २।३०)। जाताभिषङ्गः प्राप्तपराभवः। ‘ततोऽभिषङ्गालिविप्रविद्धा’ (सीता) (रघु० १४।५४)। अभिषङ्ग आकस्मिक आघातः। ‘विनोदयिष्यन्ति नवाभिषङ्गाम्’ (रघु० १४।७७)। प्रत्यग्रदुःखाम्। ‘उच्चारितं मे मनसोऽभिषङ्गात्’ (भा० उ० ३०।१)। अभिषङ्गाद् आवेगाद् उद्वेगात् क्षोभात्। ‘अभिघाताभिचाराभ्यामभिशापाभिषङ्गतः’ (सुश्रुत० उ० अ० ३९)। अभिषङ्गो भूताद्यावेशः। ‘क्षेपायमाणमभिषङ्गव्यलीकं निगृह्णाति ज्वलितं यश्च मन्युम्’ (भा० शां० २९९।११)। अभिषङ्गोभिनिवेशः। व्यलीकमप्रियम् सद् {अभिषद्} सद् (षद्लृ विशरणगत्यवसादनेषु)। ‘अथान्यो भिषगभिषदेत्’ (का० सं० विमान० शिष्योपक्रम० अ०)। अभिषदेत् अभिषीदेत् अभ्यागच्छेत्। ‘मृधा वा एषोऽभिषण्णः’ (तै० सं० २।४।२।३)। मृधाऽभिषण्णः सङ्ग्रामेणाभिभूतः। सि {अभिषि} सि (षिञ् बन्धने)। ‘तैस्त्वा सर्वैरभिष्यामि पाशैः’ (अथर्व० ४।१६।९)। अभिष्यामि बध्नामि। अभिस्तु सर्वैरित्यनेन गतार्थः। सिच् {अभिषिच्} सिच् (षिच क्षरणे)। ‘यत्काम इदमभिषिञ्चामि’ (अथर्व० ६।१२२।५)। अभिषिञ्चामि अभितो निनयामि। इदम् इदानीम्। ‘तथाभ्यषिक्त वारीणि पितृभ्यः शोकमूर्च्छितः’ (भट्टि० ६।२३)। सलिलं न्यवपत्, उदकमकरोदित्यर्थः। ‘तद्यथा जक्षुषेऽभिषिञ्चेदेवं तत्’ (श० ब्रा० २।४।२।२३)। भुक्तवन्तमाप्लावयेदित्यर्थः। ‘सङ्गे पुनर्बहुतराममृताभिषिक्ताम्’ (चौर० २९)। अमृतेनाभिवृष्टामित्यर्थः। ‘अथ वपुरभिषेक्तुं तास्तदम्भोभिरीषुः’ (शिशु० ७।७५)। अभिषेक्तुमाप्लावयितुम्। ‘अग्निवर्णमभिषिच्य राघवः स्वे पदे तनयम्…’ (रघु० १९।१)। अभिषेचनेनाभिषेकपूर्वकं स्वस्थाने प्रतिष्ठाप्येत्यर्थः। ‘अभिषेकं करिष्यामि तासु नित्यमनुव्रता’ (रा० २।२७।१९)। अभिषेकं स्नानम्। ‘कृताभिषेको गङ्गायाम्’ (रा० १।४४।३०)। उक्तोऽर्थः। ‘उपनीयतां मन्त्रेण संभृतः कुमारस्याभिषेकः’ (विक्रम०)। इहाभिषेकार्थं जलमभिषेक उक्तः। तादर्थ्यात्ताच्छब्धम्। ‘किं पुष्करजलैरभिषेचनेन’ (हरि० १।१।२)। अभिषेचनं स्नानम्। सु {अभिषु} सु (षुञ् अभिषवे। अभिषवः स्नानं सुरासन्धानं च)। ‘रामाभिषवसंयुक्ताश्चक्रुरेव कथा मिथः’ (रा० २।६।१६)। रामाभिषवो रामाभिषेकः। अत्र धातुः स्नानमभिधत्ते। सृ {अभिसृ} सृ (सृ गतौ)। ‘पराजितश्चेद् द्विगुणदण्डः क्रियेत न कश्चन राजानमभिसरिष्यति’ (कौ० अ० ३।२०।६)। अभिसरिष्यत्यभ्युपैष्यति (न्यायार्थम्)। ‘पतिलोभेन यं गङ्गा विनीताऽभिससार ह’ (हरि० १।२७।५, १।३२।४४)। अभिससार अभिसरणं अभिलक्ष्य सरणं कृतवती, प्रोवाह। ‘यद्येतावान् बहुमानः, किं नाभिस्रियते। …किन्तु सहसाऽभिसृतः प्रत्युपकारदुर्लभतया पुनर्मे दुर्लभो भवेदिति विलम्बे’ (चारु० २)। ‘आर्ये यदि स मनीषितस्तकिमर्थमिदानीं सहसा नाभिसार्यते’ (मृच्छ० २)। स्वार्थे णिच्। ‘पुरोऽभिसस्रे सुरसुन्दरीजनैः’ (कि० ८।४)। ‘अभिससार न वल्लभमङ्गना’ (शिशु० ६।२६)। अनन्तरोदीरित एवार्थः। ‘इत्यलघुना लघुसमुत्थानेन सैन्यचक्रेणाभ्यसरम्’ (दशकु० पृ० १६५)। अभ्यसरं प्रायाम्। ‘छिन्धि भिन्द्धि प्रधाव त्वं पातयाभिसरेति च। अश्रूयन्त महाघोराः शब्दाः…’ (भा० आदि० १९।१।८)॥ अभिसर=अनुसर। ‘अभि स्ववृष्टिं मदे अस्य युध्यतो रध्वीरिव प्रवणे सस्रुरूतयः’ (ऋ० १।५२।५)। अभिसस्रुः=अभिसस्यन्दिरे। ‘अनभियुक्तस्तु लघुव्यसनः सुखेन व्यसनं प्रतिकृत्यामित्रो यातव्यमभिसरेत्’ (कौ० अ० ७।५।८)। अभ्युपपद्येत, साहायकमाचरेत्, साचिव्यं कुर्यात्। ‘अनभिसरतां द्वादशपणो दण्डः’ (कौ० अ० ४।३।९)। साहाय्यार्थं नोपसर्पतामित्यर्थः। ‘सुखा हि प्राप्तुं पालयितुमभिसारयितुं च भवति’ (अल्पा प्रत्यासन्ना भूः) (कौ० अ० ७।१०।१८)। अभिसारयितुं संरक्षणायोपैतुम्। ‘लोचनैरभिसृतस्य चेतसः प्राभवन्न सुरलोकसुभ्रुवः’ (पारिजात० १७।११)। कृताभिसरणस्य सङ्केतं प्रतियियासतश्चेतसो न प्राभवन्नेशाञ्चक्रिरे। ‘मन्मथाभिसरा तदगारमभिसरामि’ (दशकु०)। अभिसरः सहायः। अनुप्लव: सहायश्चानुचरोऽभिसरः समा इत्यमरः। ‘कृत्वा साभिसरमुत्तरापथं प्राहिणोत्’ (हर्ष० पृ० १५०)। ‘मया साभिसारमकरोत्स्वामी’ (हर्ष० पृ० २७)। अभिसारोऽभिसरः। ‘लोहाभिसारो निर्वृत्तः, कुरुक्षेत्रमकर्दमम्’ (भा० उ० १६०।९३, १६१।११)। लोहाभिसारः शस्त्रादीनां नीराजनादिकम्। ‘त्रिपक्षादूर्ध्वमनभिसारं राजा हरेत्’ (कौ० अ० ३।१६।२२)। अनभिसारं ममेदं मे दीयतामित्यप्रार्थितम्। ‘अतो विपरीता रोगाणामभिसरा हन्तारः प्राणानाम्’ (चरक० सूत्र० २९।८)। अभिसरा आनेतारः। ‘तद्वदासीदभीसारो द्रोणपार्षतयो रणे’ (भा० द्रोण० १९१।३१)। अभीसारोऽनुसारः। ‘श्वोऽभिसारः पुरस्य नः’ (रा० ६।९।१९)। अभिसार आस्कन्दः। अन्यत्राभिसारः सङ्केतस्थानं कामुकानाम्। ‘शत्रोः सर्वाभिसारे सति रचयति यस्तस्य सर्वापहारम्’ (प्र० सर्व० मङ्गलश्लोके द्वितीये। सर्वाभिसारमिच्छन्ति सर्वसंनहनं बुधाः (प्र० सर्व०)। निगदव्याख्यातम्। ‘अभिसारेण सर्वेण तत्र युद्धमवर्तत’ (भा० वन० १३ ४।)। आयुधानां सर्वतः सरणमभिसारः। ‘स पन्थानमासाद्य समुद्राभिसरं तदा’ (भा० शां० १६९।६)। समुद्रगामिनं सागरमुपतिष्ठमानम्। ‘अदण्ड्यागन्तुकी गौश्च सूतिका वाऽभिसारिणी’ (याज्ञ० २।१६३ मिताक्षरायामाशनसं वचः)। अभिसारिणी स्वयूथात्प्रच्युता पुनः स्वयूथगामिनी। ‘एते ते दैवतानामसुरपुरवधे गच्छन्त्यभिसरीम्’ (प्रतिमा० ३।७)। सृज् {अभिसृज्} सृज् (सृज विसर्गे)। ‘मा नोऽभि स्रा मत्यं देवहेतिम्’ (अथर्व० ११।२।१९)। अभिस्राः=अभिस्राक्षीः, उपरि नो मा क्षैप्सीः, मा नोऽभिलक्ष्य प्रास्थः। मेतो मुञ्चेत्यर्थः। ‘यदोषघीरभिसृष्टो वनानि च’ (ऋ० १०।९१।५)। ‘तेषामाजिं यतामभिसृष्टानां वायुमुखं प्रथमः प्रत्यपद्यत’ (ऐ० ब्रा० २।२५)। अभिसृष्टानां सन्नद्धानाम् इति षड्गुरु०। अभितः प्रवृत्तानामिति सायणः। ‘त्वयाऽभिसृष्टेन हतः शैनेयेन महात्मना’ (भा० शल्य० ६१।३५)। अभिसृष्टेन प्रेरितेन। सृप् {अभिसृप्} सृप् (सृप्लृ गतौ)। ‘तस्य ह ज्येष्ठः पुत्रोऽभिसृप्य मुखमभिजग्राह’ (शां० ब्रा० ३०।५)। अभिसृप्य=उपसृप्य उपेत्य। सो {अभिषो} सो (षो अन्तकर्मणि)। ‘तैस्त्वा सर्वैरभिष्यामि पाशैः’ (अथर्व० ४।१६।९)। अभिदधामि, प्रसिनामि, बध्नामि। स्कन्द् {अभिस्कन्द्} स्कन्द् (स्कन्दिर् गतिशोषणयोः)। ‘अभिचस्कन्द वन्दनेव वृक्षम्’ (अथर्व० ७।१२०।२)। अभितो व्याप्ता वर्तत इत्यर्थः। स्था {अभिष्ठा} स्था (ष्ठा गतिनिवृत्तौ)। ‘अभिवाद्याभिसंहृष्टौ गमनायाभितस्थतुः’ (रा० १।२३।४)। अभितस्थतुरभिमुखं स्थितौ। अभितष्ठतुरिति तु पाणिनीयाः। ‘पदाऽभितिष्ठन्ति’ (वेदिम्) (श० ब्रा० १।२।५।२६)। वेद्यां पदानि निदधतीत्यर्थः। ‘इदमहं रक्षोऽभितिष्ठामि’ (वा० सं० ६।१६)। पादेनाभित आक्रम्य तिष्ठामीत्यर्थः। ‘अभितिष्ठ पृतन्यतः’ (वा० सं० ११।२०)। आक्रामेत्यर्थः। ‘अभितिष्ठामि ते मन्युं पार्ष्ण्या प्रपदेन च’ (अथवे० ६।४२।३)। आक्रम्य तिष्ठामीत्यर्थः। ‘शत्रूयतामभितिष्ठ महांसि’ (तै० ब्रा० २।५।२।४)। शात्रवमिच्छतां तेजांस्यभितिष्ठ अभित आक्रामेत्युक्तं भवति। ‘तस्य पदा शिरोऽभितष्ठौ’ (श० ब्रा० ५।४।१।९)। उपापीडयदित्यर्थः। ‘अभिष्ठितो वरुणस्य पाशः’ (तै० सं० १।४।४५)। अभिष्ठितोऽभिभूय क्रान्तः। ‘अधः सपत्ना मे पदोरिमे सर्वेऽभिष्ठिताः’ (ऋ० १०।१६६।२)। अभिभूताः सन्तः स्थिताः। स्मि {अभिस्मि} स्मि (ष्मिङ् ईषद्धसने)। ‘तदा स्म मन्त्रं सहिताः प्रचक्रु स्त्रैलोक्यनाशार्थमभिस्मयन्तः’ (भा० ३।१०१।१९)। त्रिदशानामुपरि स्मयमाना असुराः। स्यन्द् {अभिष्यन्द्} स्यन्द् (स्यन्दू प्रस्रवणे)। ‘यदि त्वामीदृशं रामभद्रः पश्येत्तदास्य हृदयं स्नेहेनाभिष्यन्देत’ (उत्तर० ५)। अभिष्यन्देत द्रवेत् प्रस्रवेत्। अभिरविशेषकः। ‘सततमभिष्यन्दमानमेधमेदुरितनीलिमा’ (गिरिः) (उत्तर० १)। अभिष्यन्दमानो वर्षन्। ‘प्रायेण सर्वे नयनामयास्ते भवन्त्यभिष्यन्दनिमित्तमूलाः’ (सुश्रुत० उत्तर० ६।२)। नयनाभ्यां जलबिन्दुनिपतनमभिष्यन्दः। ‘भूतपूर्वमभूतपूर्वं वा जनपदं परदेशापवाहनेन स्वदेशाभिष्यन्दवमनेन वा निवेशयेत्’ (कौ० अ० २।१।१)। अभिष्यन्दोऽतिरेकः (प्रजानाम्)। ‘स्वर्गाभिष्यन्दवमनं कृत्वेव विनिवेशितम्’ (रघु० १५।२९, कु० ६।३७)। उक्तोऽर्थः। ‘गुर्वभिष्यन्दिभक्तानि’ (विष्णुधर्मोत्तरे २।४६।४४)। अमिष्यन्दीनि मलशैथिल्यकराणि। ‘दिवास्वप्नात् पुरोवाताद् गुर्वभिष्यन्दिभोजनात्’ (का० सं० खिल० सूतिकोप० श्लो० ४१)। उक्तोऽर्थः। नवं धान्यमभिष्यन्दि लघु संवत्सरोषितम् इत्यायुर्वेदविदः। अभिष्यन्दिरमणं शाखानगरमिति कोषः। स्वञ्ज् {अभिष्वञ्ज्} स्वञ्ज् (ष्वञ्ज परिष्वङ्गे)। ‘नाभिष्वजेत् परं वाचा कर्मणा मनसापि वा’ (भा० शां० २४०।२९)। नाभिष्वजेत् नाभिष्वजेत। न परिगृह्णीयान्ममायमिति न तत्र सज्जेत्। ‘अभिष्वक्तस्य कामेषु’ (सौन्दर० ११।१०)॥ अभिष्वक्त आसक्तः प्रसक्तः प्रसङ्गी। ‘अभिष्वङ्गस्तु कामेषु महामोह इति स्मृतः’ (भा० आश्व० ३६।३२)। अभिष्वङ्ग आसक्तिः। ‘आहारे शरीरे चानभिष्वङ्गात्’ (अवदा० जा० ७)। उक्तोऽर्थः। ‘नास्ति मे त्वय्यभिष्वङ्गः’ (रा० ६।१०।२१)। स्नेहः प्रेमा रागः। ‘असक्तिरनभिष्वङ्गः पुत्रदारगृहादिषु’ (भा० पु० १३।९। )। निगदव्याख्यातम्। ‘न तत्कुर्यादभिष्वङ्गं पापज्ञप्त्येकहेतवे। स्त्रीभिः कदाचन…’ (कथा० ६६।७१)॥ ‘स तं दृष्ट्वा झटित्येव गाढाभिष्वङ्गतो गतम्। सप्तमीं मदनावस्थाम्…’ (कथा० ८६।६७)॥ अभिष्वङ्गो रागः। अभिष्वङ्गे स्पृहायां च गभस्तौ च रुचिः स्त्रियामित्यमरः। अभिष्वङ्गो राग इति स्वामी। स्वृ {अभिस्वृ} स्वृ (स्वृ शब्दोपतापयोः)। ‘इह त्या सधमाद्या… हरी इन्द्र प्रतद्वसू अभि स्वर’ (ऋ० ८।१३।२७)। अभिस्वर अस्मान् प्रत्यागच्छेति दुर्गो निरुक्तवृत्तौ। हन् {अभिहन्} हन् (हन हिंसागत्योः)। ‘अगस्त्यस्य तदा क्रुद्धो वामेनाभ्यहनच्छिरः’ (भा० अनु० १००।२३)। अभ्यहनत्। अभिघातमकरोत्। अविध्यदित्यर्थः। ‘मर्मस्वभ्यवधीत् क्रुद्धः पादाष्ठीलैः सुदारुणैः’ (भा० सौ० ८।२४)। अभ्यवधीद् अभितोऽताडयदित्यर्थः। पादाष्ठीलैः पादग्रन्थिभिः। पार्ष्णिघातैरित्यर्थः। ‘ततः शङ्खाश्च भेर्यश्च…। सहसैवाभ्यहन्यन्त…’ (गीता० १।२३)॥ अभ्यहन्यन्त अताड्यन्त। ‘सोऽभिहतो व्यनदत्’ (ऐ० ब्रा० ४।२)। स वृत्रः। अभिहतः प्रहृतः। ‘अन्योन्यहराभिहतौ हरांशौ’ (लीला०)। अभिहतौ गुणितौ। ‘अस्त्रेण मेदिनीमभिहत्य’ (भा० द्रोण० ९९।५९)। अभिहत्य=आहत्य=ताडयित्वा। हर्य् {अभिहर्य्} हर्य् (हर्य गतिकान्त्योः)। ‘मनसा वै सम्राट् स्त्रियमभिहर्यति’ (श० ब्रा० १४।६।१०।१५)। हा {अभिहा} हा (ओहाङ् गतौ)। ‘तस्याभ्यग्निरैतशायन एत्याकालेऽभिहाय मुखमप्यगृह्णात्’ (ऐ० ब्रा० ६।३३)। अभिहाय स्वासनादुत्थाय। हु {अभिहु} हु (हु दानादनयोः)। ‘सोऽपो जुहोति’ (श० ब्रा० ३।९।३।२३)। अपामुपरि हविर्दत्त इत्यर्थः। ‘अथोपविश्य मृदमभिजुहोति’ (श० ब्रा० ६।३।३।१५)। मृद उपरि हव्यं प्रदिशतीत्यर्थः। हृ {अभिहृ} हृ (हृञ् हरणे)। ‘इमा विशो अभि हरन्तु ते बलिम्’ (अथर्व० १९।४५।४)। अभिहरन्तु उपहरन्तु। ‘तस्मै ह स्म पूर्वाह्णे देवा अशनमभिहरन्ति’ (श० ब्रा० १।६।३।१२)। उक्तोऽर्थः। ‘तस्मादु दिशो दिश एव राज्ञेऽन्नाद्यमभिह्रियते’ (श० ब्रा० ५॥५।१??) ‘सा मुक्ताऽभ्यहरच्छक्तिर्महिषस्य शिरो महत्’ (भा० वन० २३१।९६)। अभ्यहरदपाहरत्, अच्छिनत्। ‘तदन्तरमथावृत्य कोटिकास्योऽभ्यहारयत्’ (भा० वन० २७१।५)। भीमजयद्रथयोर्मध्ये प्रवेशेनान्तरं व्यवधानमकरोत्। ‘सवज्रायसगर्भं तु कवचं तत्र काञ्चनम्। विराटस्य प्रियो भ्राता शतानीकोऽभ्यहारयत्’ (भा० वि० ३१।१२)॥ ‘सर्वपारसवं वर्म कल्याणपटलं दृढम्। शतानीकादवरजो मदिराक्षोऽभ्यहारयत्’ (भा० वि० ३१।१२-१३)॥ अभ्यहारयत् अबध्नात्। ‘सुरामैरेयपानानि प्रभूतान्यभ्यहारयन्’ (भा० वि० ७२।२८)। अभ्यहारयन् अभित आहारयन् आनयन्। ‘पाण्डवो जीविताकाङ्क्षी राधेयं नाभ्यहारयत्’ (भा० )। नाभिमुखमापद्यत। ‘पूर्वं दक्षिणं पादमभिहरन्ती प्रदक्षिणमग्निमनु परिक्रामेत्’ (चरक० शारीर० ८।११)। अभिहरन्ती अग्रतो निदधती, उद्यच्छमाना। ‘अभिहारयत्सु शनकैर्भरतेषु युयुत्सुषु’ (भा० द्रोण० ८८।३)। अभिहारयत्सु सन्नह्यमानेषु, अभियुञ्जानेषु वा। प्रहरत्स्विति केचित्। ‘स्नातस्तु काले यथाविध्यभिहृतम्’ (सत्या० श्रौ० २६।२।९५, आप० ध० १।२।८७)। अभिहृतमाबद्धं (स्रगादि)। ‘मुखतोऽभिहृत्य मुखत उपावहरति’ (आप० श्रौ० २।४।१३।३)। अभिमुखं कृत्वा उपावहरति अपादत्त इति रुद्रदत्तः। ‘प्रियं कर्तुमुपस्थातुं बलिकर्म स्वकर्मजम्। अभिहर्तुम्…’ (भा० सभा० १३।१६)॥ उपहर्तुमुपायनीकर्तुम्। अभिहारोऽभिग्रहणम् (वैजयन्ती)। ‘चौर्यकरणं बलादपहारो वा। सुहृत्कार्येष्वनभिगमनमनभिहारहेतोः’ (कामसूत्रे)। अभिहार उपहार उपायनम्। ‘याच्यमाहुरनीशस्य अभिहारं च भारत’ (भा० अनु० ६०।४०)। अभिहारस्तिरस्कार इति नीलकण्ठः। बलादपहार इत्यन्ये। अनीशस्य दरिद्रस्य। ‘अतिदूरात्सामीप्यादिन्द्रियाघातान्मनोऽनवस्थानात्। सौक्ष्म्याद् व्यवधानादभिभवात्समानाभिहाराच्च’ (साङ्ख्यका० ७)॥ अनुपलब्धिरित्यनुषङ्गः। समानाभिहारः सजातीयसंवलनम्, सजातीयपदार्थसंमिश्रणम्। ‘व्यादिदेश गणशोऽथ पार्श्वगान् कार्मुकाभिहरणाय मैथिलः’ (रघु० ११।४३)। अभिहरणमाहरणम्। ‘यानक्षोभो यानपातो यानाभिहरणं तथा।’ (का० नी० सा० १५।२०)। अभिहरणमनभिमतदेशप्रापणमिति मङ्गला। यानेन (प्रजविना) अभिहरणमिति विग्रहः। ‘सर्वं सुगुणलक्ष्मीवत् तदभूदाभिहारिकम्’ (रा० २।६५।१०)। प्राता राज्ञे यदभिहर्तव्यं मङ्गलाद्यानेतव्यं तदाभिहारिकमुच्यते। आभिहारिकं सौख्यदमिति तु संस्कृतशार्मण्यकोषः। बलादुपधिना वाऽपहृतमित्यन्ये। ‘भार्याभिहर्ता वैरी यो यश्च राज्यहरो रिपुः’ (भा० वन० वन० २८१।४६)। भार्याभिहर्ता दारापहारकः। ‘लोहाभिहारोऽस्त्रभृतां राज्ञां नीराजनाविधिः’ (अमरः)। लोहस्य शस्त्रस्याभितो हरणम्। हेष् {अभिहेष्} हेष् (हेषृ अव्यक्ते शब्दे, अश्वरवे)। ‘तद्यथा भिहेषते पिपासते क्षिप्रं प्रयच्छेत्तादृक् तत्’ (ऐ० ब्रा० ६।८)। अभिहेषतेऽभिहेषमाणाय (घासार्थं) आभिमुख्येन शब्दं कुर्वाणाय। ‘हया हयानभ्यहेषन्’ (भा० कर्ण० ८७।९९)। अभिलक्ष्याहेषन्तेत्यर्थः।">
<script type="text/javascript">
    
    let baseURL = "https:\/\/vishvAsa.github.io\/sanskrit\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/sanskrit\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/sanskrit\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/sanskrit\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/sanskrit\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/sanskrit\/koshaH\/upasargArtha-chandrikA\/158_abhi\/".replace(basePath, "/");
  pageVars.pageParams = {};
  pageVars.pageSource = "koshaH\/upasargArtha-chandrikA\/158_abhi.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/sanskrit/webpack_dist/uiLib-bundle.js"></script>







    <link rel="stylesheet" href="/sanskrit/webpack_dist/uiLib.css">
<link rel="stylesheet" href="/sanskrit/css/uiLibPrint.css" media="print" >
<link rel="stylesheet" href="/sanskrit/css/fonts.css" >
<link rel="stylesheet" href="/sanskrit/css/@fortawesome/fontawesome-free/css/solid.min.css">

<link rel="stylesheet" href="/sanskrit/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/158_abhi/" />
<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/sanskrit/koshaH/upasargArtha-chandrikA/158_abhi/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">संस्कृते विश्वासटिप्पन्यः <br/> १५८ अभि</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१५८ अभि">१५८ अभि</h1>
    
    <a id="editLink" class="btn btn-primary noPrint"  href="https://github.com/vishvAsa/sanskrit/edit/content/koshaH/upasargArtha-chandrikA/158_abhi.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अज">अज्</h2>
<ul>
<li>{अभ्यज्}</li>
<li>अज् (अज गतिक्षेपणयोः)।</li>
<li>&lsquo;यत् सम्यञ्चा मिथुनावभ्यजाव&rsquo; (ऋ० १।१७९।३)। <strong>अभ्यजाव संगच्छावहै, सङ्गतौ संयुतौ संयुक्तौ सम्पृक्तौ स्याव।</strong></li>
</ul>
<h2 id="अञज">अञ्ज्</h2>
<ul>
<li>{अभ्यञ्ज्}</li>
<li>अञ्ज् (अञ्जू व्यक्तिम्रक्षणकान्तिगतिषु)।</li>
<li>&lsquo;अञ्जते व्यञ्जते समञ्जते क्रतुं रिहन्ति मधुना भ्यञ्जते&rsquo; (अथर्व० १८।३।१८)। <strong>अभ्यञ्जते नवनीतेन माधुर्योपेतेनाभ्यक्तशरीरं कुर्वन्तीत्यर्थः।</strong></li>
<li>&lsquo;नवनीतेनाभ्यञ्जन्ति।&rsquo; (ऐ० ब्रा० १।३)। <strong>अभ्यञ्जन्ति म्रक्षयन्ति, अनुलिम्पन्ति।</strong></li>
<li>&lsquo;अञ्जानो अजरैरभि&rsquo; (ऋ० २।८।४)। <strong>उक्तोऽर्थः।</strong></li>
<li>&lsquo;भारस्योद्वहनार्थं च रथाक्षोऽभ्यज्यते यथा&rsquo; (सौन्दर० १४।१२)। <strong>अभ्यज्यते उपस्निह्यते।</strong></li>
<li>&lsquo;अक्तोऽभ्यक्तो वेष्टित्युपवेष्टिती&rsquo; (आप० ध० १।८।२)। <strong>अक्तोऽञ्जनेनाक्ष्णोरभ्यक्तस्तैलेन। वेष्टिती वेष्टितशिराः। कटिप्रदेशो द्वितीयेन वाससा वेष्टितो यस्य स उपवेष्टिती।</strong></li>
</ul>
<h2 id="अत">अत्</h2>
<ul>
<li>{अभ्यत्}</li>
<li>अत् (अत सातत्यगमने)।</li>
<li>&lsquo;अतिथिरभ्यतितो गृहान्भवति&rsquo; (नि० ४।५।१)। <strong>अभ्यतितः पर्यटितः, अभ्यागतः।</strong></li>
</ul>
<h2 id="अम">अम्</h2>
<ul>
<li>{अभ्यम्}</li>
<li>अम् (अम गत्यादिषु, अम रोगे)।</li>
<li>&lsquo;अग्ने त्वमस्मद् युयोध्यमीवा अनग्मित्रा अभ्यमन्त कृष्टीः&rsquo; (ऋ० १।१८९।३)। <strong>अभ्यमन्ति रुजन्ति उपतापयन्ति, उपपीडयन्ति, आक्रामन्तीति वा।</strong></li>
<li>&lsquo;किं शूरपत्नि नस्त्वमभ्यमीषि वृषाकपिम्&rsquo; (ऋ० १०।८६।८)। <strong>अभ्यमीषि विप्रकरोषि, कदर्थयसि वेगेनाभियासीति वा।</strong></li>
</ul>
<h2 id="अरच">अर्च्</h2>
<ul>
<li>{अभ्यर्च्}</li>
<li>अर्च (अर्च पूजायाम्)।</li>
<li>&lsquo;इम उ त्वा पुरुशाक प्रयज्यो जरितारो अभ्यर्चन्त्यर्कैः&rsquo; (ऋ० ६।२१।१०)। <strong>अभ्यर्चन्ति पूजयन्ति। अभिर्नार्थेन्तरं करोति।</strong></li>
</ul>
<h2 id="अरह">अर्ह्</h2>
<ul>
<li>{अभ्यर्ह्}</li>
<li>अर्ह् (अर्ह पूजायाम्)।</li>
<li>&lsquo;परशुरामो माल्यवन्तमभ्यर्हयति&rsquo; (महावीर० २)। <strong>अर्हयतीत्येवार्थः। नार्थोऽभिना।</strong></li>
<li>&lsquo;अभ्यर्हितं पूर्वं निपतति&rsquo; (वा०)।</li>
</ul>
<h2 id="अव">अव्</h2>
<ul>
<li>{अभ्यव्}</li>
<li>अव् (अव रक्षणादिषु)।</li>
<li>&lsquo;सोमो मीढ्वाँ अभि नो ज्योतिषावीत्&rsquo; (ऋ० ९।९७।३९)। <strong>अभ्यावीत् अतीतृपत्, प्रत्यग्रानकरोत्, प्रत्याश्वस्तानचारीत्।</strong></li>
</ul>
<h2 id="अश">अश्</h2>
<ul>
<li>{अभ्यश्}</li>
<li>अश् (अश व्याप्तौ)।</li>
<li>&lsquo;विश्वा इत् स्पृधो अभ्यश्नवाव&rsquo; (ऋ० १।१७९।३)। <strong>अभिभवेवेत्यर्थः।</strong></li>
<li>&lsquo;तदस्य प्रियमभि पाथो अश्याम्&rsquo; (ऋ० १।१५४।५)। <strong>अभ्यश्याम् प्राप्नुयाम्)।</strong></li>
<li>&lsquo;अभ्याशो ह यदस्मै स कामः समृध्येत् यत्कामः स्तुवीत&rsquo; (छां० उ० १।३।१२)। <strong>अभ्याश आशा।</strong></li>
</ul>
<h2 id="अस">अस्</h2>
<ul>
<li>{अभ्यस्}</li>
<li>अस् (अस भुवि)।</li>
<li>&lsquo;विश्वा जातान्यभ्यस्मि मह्ना&rsquo; (ऋ० ८।१००।१४)। <strong>अभ्यस्मि=अभिभवामि।</strong></li>
<li>&lsquo;कृष्टीर्यो विश्वा अभ्यस्त्येक इत्&rsquo; (ऋ० ८।२४।१९)। <strong>अभ्यस्ति अभिभवति।</strong></li>
<li>&lsquo;ते हि यज्ञेषु यज्ञियास ऊमाः सधस्थं विश्वे अभि सन्ति देवाः&rsquo; (ऋ० ७।३९।४)। <strong>अभिभवन्तीति स्कन्दः। अभितिष्ठन्तीति दुर्गः।</strong></li>
<li>&lsquo;त्वया वीरेण वीरवोऽभि ष्याम पृतन्यतः&rsquo; (ऋ० ९।३५।३)।</li>
<li>&lsquo;इन्द्रेण मन्युना वयमभि ष्याम पृतन्यतः&rsquo; (अथर्व० ७।९७।१)। <strong>उक्तोऽर्थः।</strong></li>
<li>&lsquo;यदत्र ममाभिष्यात्&rsquo; (पा० १।४।९१ सूत्रवृत्तौ)। <strong>यदत्र माम्प्रति स्यात्, योत्र मे भागः स्यादित्यर्थः।</strong></li>
<li>&lsquo;लक्षणाद्यर्थविरहात्कर्मप्रवचनीयत्वाप्राप्तेरुपसर्गत्वावस्थितेरुपसर्गप्रादुर्भ्यामस्तिर्यच्परः&rsquo; (पा० ८।३।८७) <strong>इति षत्वम्।</strong></li>
<li>&lsquo;पृणन्नापिरपृणन्तमभि ष्यात्&rsquo; (ऋ० १०।११७।७)। <strong>अतिशयीत, विशेषयेत्, अतिक्रामेत्।</strong></li>
<li>&lsquo;अभ्यहं विश्वाः पृतना यथासानि&rsquo; (अथर्व० ६।९७।१)। <strong>अभ्यसानि=अभिभवानि।</strong></li>
<li>&lsquo;अपो येन सुक्षितये तरेमाऽध स्वमोको अभि वः स्याम&rsquo; (ऋ० ७।५६।२४)। <strong>अभिष्याम प्राप्नुयामेत्यर्थः।</strong></li>
</ul>
<h2 id="अस-1">अस्</h2>
<ul>
<li>{अभ्यस्}</li>
<li>अस् (असु क्षेपे)।</li>
<li>&lsquo;धन्यो वन्यमतङ्गजः परिचयप्रागल्भ्यमभ्यस्यति&rsquo; (मालती० ९।३२)। <strong>अभ्यस्यति शीलयति।</strong></li>
<li>&lsquo;इयन्ति वर्षाणि तया सहोग्रमभ्यस्यतीव व्रतमासिधारम्&rsquo; (रघु० १३।६७)। <strong>शीलयति, आसेवते।</strong></li>
<li>&lsquo;शरभृष्टीरादीप्ताः प्रतिदिशमभ्यस्यति&rsquo; (कौ० सू० ३३।१३-१४)। <strong>अभ्यस्यति अभितः प्रक्षिपति।</strong></li>
<li>&lsquo;नान्यो राजानमभ्यस्येदराजन्यः कथं चन&rsquo; (भा० शां० ९६।७)। <strong>अभिमुखं शस्त्रं क्षिपेदित्यर्थः।</strong></li>
<li>&lsquo;वेदमेव सदाऽभ्यस्येत्&rsquo; (मनु० २।१६६)। <strong>वेदाध्यायं शीलयेत्, स्वाध्यायमधीयीतेत्यर्थः।</strong></li>
<li>&lsquo;मृगकुलं रोमन्थमभ्यस्यतु&rsquo; (शा० २।६)। <strong>कामं रोमन्थं वर्तयत्वित्यर्थः।</strong></li>
<li>&lsquo;काममभ्यस वा मा वा, न त्वां योत्स्ये कथंचन&rsquo; (भा० भीष्म० १०८।४३)। <strong>प्रक्षिपेत्यर्थः। शरानिति शेषः।</strong></li>
<li>&lsquo;शीघ्रमभ्यस्यतो बाणान् सन्दधानस्य चानिशम्। नान्तरं ददृशे किञ्चित्कौन्तेयस्य यशस्विनः&rsquo; (भा० आदि० १३८।४१)॥ <strong>उक्तोऽर्थः।</strong></li>
<li>&lsquo;अभ्यस्यमाने शक्त्यस्त्रे&rsquo; (भा० शल्य० ४६।७०)। <strong>प्रास्यमान इत्यर्थः। इहोदाहृतिष्वभिः क्वचिदाभिमुख्ये वर्तते क्वचिदाभीक्ष्ण्ये इति यथायोगमूह्यम्।</strong></li>
<li>&lsquo;कुकर्मजामिवाभ्यस्यन्भविष्यन्तीमधोगतिम्&rsquo; (कथा० २४।९४)। <strong>अभ्यस्यन्भूयो भूयः संस्मरन्।</strong></li>
<li>&lsquo;अभ्यसन् सिद्धिकार्यं हि विष्णुं दृष्ट्वा हि तस्थिवान्&rsquo; (हरि० १।२९।१३)। <strong>जपन् विष्णुं ध्यायन्वेति नीलकण्ठः।</strong></li>
<li>&lsquo;अदान् मृदुमार्दवमुक्तियुक्त्या युक्तं तदीया जनतासु जिह्वा। लोला स्वयं स्थैर्यगुणं तु सभ्यानभ्यासयन्ती कुतुकाय किं नः&rsquo; (जै० कु० १।४३)॥ <strong>अभ्यासयन्ती असकृद् ग्राहयन्ती।</strong></li>
<li>&lsquo;बहुभिस्तेन चाभ्यस्तस्तं विव्याध ततोधिकैः&rsquo; (भा० द्रोण० १४।२६) <strong>अभ्यस्तो विद्धः।</strong></li>
<li>&lsquo;अभ्यस्तो बहुभिर्बाणैः&rsquo; (भा० द्रोण० १४७।२०)। <strong>असकृन्निहत इत्यर्थः।</strong></li>
<li>&lsquo;त्वयाऽभ्यस्तः पुनः पुनः&rsquo; (भा० द्रोण० १५१।२०)। <strong>अभ्यस्त आवर्तितः, गुणितः। कोप इति शेषः।</strong></li>
<li>&lsquo;अयुतं नियुतं प्रयुतं तत्तदभ्यस्तम्&rsquo; (नि० ३।१०।१)। <strong>उक्तोऽर्थः।</strong></li>
<li>&lsquo;अनभ्यस्तरथचर्या वयम्&rsquo; (उत्तर० ५)। <strong>अनभ्यस्ताऽशीलिता।</strong></li>
<li>&lsquo;सहस्रकृत्वस्त्वभ्यस्य बहिरेतत् त्रिकं द्विजः&rsquo; (मनु० २।७९)। <strong>सहस्रावृत्तिं जपित्वा, सहस्रवारमावर्त्येत्यर्थः।</strong></li>
<li>&lsquo;सकृदेवानतं शेकू रथमभ्यसितुं परे&rsquo; (भा० वि० ५५।२०)। <strong>अभ्यसितुं परिचेतुं वेदितुम्।</strong></li>
<li>&lsquo;स्वाध्यायाभ्यसनं चैव वाङ्मयं तप उच्यते&rsquo; (गीता० १७।१५)। <strong>अभ्यसनमभ्यास आवृत्तिः पुनः पुनः करणम्।</strong></li>
<li>&lsquo;विद्यामभ्यसनेनेव प्रसादयितुमर्हसि&rsquo; (रघु० १।८८)।</li>
<li>&lsquo;वेदाभ्यासजडः कथं नु…। निर्मातुं प्रभवेन्मनोहरमिदं रूपं पुराणो मुनिः&rsquo; (विक्रम० १।८)॥ <strong>उक्तोऽर्थः।</strong></li>
<li>&lsquo;एतेन सर्वे व्याख्याता व्याख्याता&rsquo; (ब्र० सू० १।४।२८)। <strong>इति पदाभ्यासोऽध्यायपरिसमाप्तिं द्योतयतीति तत्र शङ्करः।</strong></li>
<li>&lsquo;तद्यथाभ्यासमभिधीयताम्&rsquo; (उत्तर० १)। <strong>यथाभ्यासं यथाशीलम्। वेदस्वीकरणं पूर्वं विचारोऽभ्यसनं जप:। तद्दानं चैव शिष्येभ्यो वेदाभ्यासो हि पञ्चधा॥</strong></li>
</ul>
<h2 id="आप">आप्</h2>
<ul>
<li>{अभ्याप्}</li>
<li>आप् (आप्लृ व्याप्तौ)।</li>
<li>&lsquo;स त्वां कुरुकुलश्रेष्ठ किंचिदर्थमभीप्सति&rsquo; (भा० आश्रम० ११।४)। <strong>किञ्चित्कार्यं कर्तुमभितः प्राप्तुमिच्छतीत्यर्थः।</strong></li>
</ul>
<h2 id="इ">इ</h2>
<ul>
<li>{अभी}</li>
<li>इ (इण् गतौ)।</li>
<li>&lsquo;…तत्र चाभ्यागात् कोप्यपूर्वो द्विजः पुरि&rsquo; (कथा० ३३।१३३)। <strong>अभ्यागात् आगन्तुक इत्यागात्।</strong></li>
<li>&lsquo;सूर्यो देवीमुषसं रोचमानां मर्यो न योषामभ्येति पश्चात्&rsquo; (ऋ० १।११५।२)। <strong>अभ्येति=अव्यवहितमन्वग् गच्छति। निरन्तरमनुसरति।</strong></li>
<li>&lsquo;वृषेव पत्नीरभ्येति रोरुवत्&rsquo; (ऋ० १।१४०।६)। <strong>अभ्येति वेगेनोपधावति।</strong></li>
<li>&lsquo;रेक्णस्वत्यभि या वाममेति&rsquo; (ऋ० १०।६३।१६)।</li>
<li>&lsquo;अपान्यदेत्यभ्यन्यदेति&rsquo; (ऋ० १।१२३।७)। <strong>अभ्येति अभिवर्तते, उपैति।</strong></li>
<li>&lsquo;तामौक्ष्णैश्चर्मभिः पश्चात्प्राञ्चो विभजमाना अभीयुः&rsquo; (श० ब्रा० १।२।५।२)।</li>
<li>&lsquo;प्रेह्य भीहि धृष्णुहि न ते वज्रो नि यंसते&rsquo; (ऋ० १।८०।३)। <strong>अभीहि संनिधेहि उपेहि।</strong></li>
<li>&lsquo;अभीहि मन्यो तवसस्तवीयान्&rsquo; (अथर्व० ४।३२।३)। <strong>अभिमुखं गच्छेत्याह।</strong></li>
<li>&lsquo;अस्मानत्तुमभ्येति परिग्लानो बुभुक्षया&rsquo; (भट्टि० ७।८४)। <strong>उपसर्पति, उपैति, उपक्रामतीत्यनर्थान्तरम्।</strong></li>
<li>&lsquo;यो अन्येद्युरुभयद्युरभ्येति&rsquo; (अथर्व० १।२५।४)। <strong>अभ्येति=आयाति।</strong></li>
<li>&lsquo;रामोऽभ्येति पुरीं लङ्कामस्माकमुपरोधकः&rsquo; (रा० ६।६।१६)। <strong>लङ्कामुपरोत्स्यामीत्यभिवर्तत इत्याह।</strong></li>
<li>&lsquo;प्राज्ञस्य मूर्खस्य च कार्ययोगे समत्वमभ्येति तनुर्न बुद्धिः&rsquo; (अवि० ५।५)। <strong>अभ्येति प्राप्नोति।</strong></li>
<li>&lsquo;देहो वा जीवतोऽभ्येति जीवो वाभ्येति देहतः&rsquo; (भा० शां० २८।५१)। <strong>अभ्येति=उत्पद्यते, जायते, आविर्भवति।</strong></li>
<li>&lsquo;वनं पदाभ्यैः केन हेतुना&rsquo; (भट्टि० ५।६७)। <strong>अभ्यैः=अभ्यागाः। उपायाः। लङि रूपम्।</strong></li>
<li>&lsquo;शुनं कीनाशा अभि यन्तु वाहैः&rsquo; (ऋ० ४।५७।८)। <strong>सीरमादाय क्षेत्राण्यभिलक्ष्य यन्तु बलीवर्दैर्हालिका इत्यर्थः।</strong></li>
<li>&lsquo;देहान् यथेष्टमभ्येति हित्वेमां मानुषीं तनुम्&rsquo; (भा० आश्व० १९।३१)। <strong>अभ्येति सङ्क्रामति, प्राप्नोति।</strong></li>
<li>&lsquo;सतीव योषित्प्रकृतिः सुनिश्चला पुमांसमभ्येति भवान्तरेष्वपि&rsquo; (शिशु० १।७२)। <strong>उक्तोऽर्थः।</strong></li>
<li>&lsquo;पावके विनिवृत्ते तु नीलो राजाऽभ्यगात् तदा&rsquo; (भा० सभा० २१।५८)। <strong>अभ्यगात् उपागमत्। प्राविक्षदित्यर्थः।</strong></li>
<li>&lsquo;गन्धर्वराजोऽप्सरसमभ्यगादुर्वशीं वराम्&rsquo; (भा० वन० ४५।४)। <strong>उपासर्पदित्यर्थः।</strong></li>
<li>&lsquo;स हाहं यशसां यशः श्वेतं…लिन्दु माऽभिगाम्&rsquo; (छां० उ० ८।१४।१)। <strong>लिन्दु स्त्रीव्यञ्जनं गर्भवासं मा प्रापम्, तत्र मा प्रविक्षमित्याह।</strong></li>
<li>&lsquo;स ब्रह्म परमभ्येति वायुभूतः खमूर्तिमान्&rsquo; (मनु० २।८२)। <strong>अभ्येति आभिमुख्येन गच्छति।</strong></li>
<li>&lsquo;मारुतं पुरुहूतं च गुरुं पावकमेव च। चतुरो व्रतिनोऽभ्येति ब्राह्मं तेजोऽवकीर्णिनः&rsquo; (मनु० ११।१२१)॥ <strong>अभ्येति सङ्क्रामति।</strong></li>
<li>&lsquo;नाविविदिषुमभ्येति सम्पत्&rsquo; (भट्टि० ७।९९)। <strong>उपैतीत्यर्थः।</strong></li>
<li>&lsquo;पूर्वं त्वामुपयास्यामि ततो भ्येष्यामि तं पतिम्&rsquo; (कथा० ८४।२५)। <strong>निगदव्याख्यातम्।</strong></li>
<li>&lsquo;रयादभीयाय परान् रुषा वृत्र इवामरान्&rsquo; (शि० भा० १३।११८)। <strong>अभीयाय=अभिदुद्राव, प्रार्थयाञ्चके।</strong></li>
<li>&lsquo;तामृश्यो भूत्वा रोहितं भूतामभ्यैत्&rsquo; (ऐ० ब्रा० ३।३३)। <strong>अभिगतवान्, मिथुनधर्मं प्राप्तवान्। रोहितं भूताम्। भू प्राप्तौ। लोहितं लोहितत्वं प्राप्ताम्। ऋतुमतीं जातामित्यर्थः।</strong></li>
<li>&lsquo;यशसा वा एषोऽभ्येति य आर्त्विज्येन&rsquo; (ऐ० ब्रा० ६।३४)। <strong>युक्तो भवतीत्यर्थः। अष्टमेब्दे चतुर्वेदी द्वादशे सर्वशास्त्रवित्। षोडशे कृतवान्भाष्यं द्वाविंशे मुनिरभ्यगात्॥ शङ्करोद्देश्यकोक्तिः। अभ्यगात् समाधिस्थोऽभूदित्यर्थः। प्राणान्मुमोचेत्युक्तं भवति।</strong></li>
<li>&lsquo;सप्त मर्यादाः कवयस्ततक्षुस्तासामेकामिदभ्यंहुरोगात्&rsquo; (ऋ० १०।५।६)। <strong>अभिगात् अभिगच्छति अतिक्रामति।</strong></li>
<li>&lsquo;विश्वा अभीती रपसो युयोधि&rsquo; (ऋ० २।३३।३)। <strong>अभीतयो भियानानि, आक्रमणानि।</strong></li>
<li>&lsquo;याः सेना अभीत्वरीः&rsquo; (वा० सं० ११।७७)। <strong>अभीत्वरीः=अभियायिन्यः।</strong></li>
<li>&lsquo;तासामेकामभिगच्छन्नंहस्वान् भवति&rsquo; (नि० ६।२७।२)। <strong>अभिगच्छन्नतिक्रामन्। अत्यर्थेऽभिः।</strong></li>
</ul>
<h2 id="इष">इष्</h2>
<ul>
<li>{अभीष्}</li>
<li>इष् (इष इच्छायाम्)।</li>
<li>&lsquo;निधिं निधिपा अभ्येनमिच्छात्&rsquo; (अथर्व० १२।३।४२)। <strong>निधिं वरयेत्, वनुयात्, याचेत, कामयेत।</strong></li>
</ul>
<h2 id="इष-1">इष्</h2>
<ul>
<li>{अभिइष्}</li>
<li>इष् (इष आभीक्ष्ण्ये)।</li>
<li>&lsquo;सरस्वती त्वा मघवन्नभीष्णात्&rsquo; (तै० ब्रा० १।४।२।१)। <strong>भिषज्यत्वित्यर्थः। अडभावश्छान्दसः।</strong></li>
</ul>
<h2 id="ईकष">ईक्ष्</h2>
<ul>
<li>{अभीक्ष्}</li>
<li>ईक्ष् (ईक्ष दर्शने)।</li>
<li>&lsquo;सोग्निमेवा भीक्षमाणो व्रतमुपैति&rsquo; (श० ब्रा० १।१।१।२)। <strong>अग्नौ दृशं पातयन्नित्यर्थः।</strong></li>
</ul>
<h2 id="उकष">उक्ष्</h2>
<ul>
<li>{अभ्युक्ष्}</li>
<li>उक्ष् (उक्ष सेचने)।</li>
<li>&lsquo;यदिष्ट-रूपरसगन्धस्पर्शं प्रोक्षितमभ्युक्षित च तच्छुचि।&rsquo; <strong>सामान्येन जलेन धौतमभ्युक्षितमिति श्रौतपदार्थनिर्णयः।</strong></li>
<li>&lsquo;प्रोक्षिताऽभ्युक्षिताः सौम्याः&rsquo; (भा० अनु० ९८।३४)। <strong>प्रोक्षणाभ्युक्षणावोक्षणानीत्थं विविञ्चन्ति कोविदाः&ndash;उत्तानेनैव हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥</strong></li>
<li>&lsquo;संचारमभ्युक्ष्य&rsquo; (का० श्रौ० ३।४।१)। <strong>अभ्युक्ष्य=अभिषिच्य=अभिवृष्य।</strong></li>
<li>&lsquo;शिरसि शकुन्तलामभ्युक्ष्य&rsquo; (शा० ४)।</li>
</ul>
<h2 id="उच">उच्</h2>
<ul>
<li>{अभ्युच्}</li>
<li>उच् (उच समवाये)।</li>
<li>&lsquo;अभि वा एष एतानुच्यति येषां पूर्वापरा अन्वञ्चः प्रमीयन्ते&rsquo; (तै० सं० २।२।२।५)। <strong>अभ्युच्यति आभिमुख्येन समवैति। एषोग्निस्तान्रुचिविषयं करोति सोत्सुकं मार्गतीति संस्कृतशार्मण्यकोषः।</strong></li>
</ul>
<h2 id="उनद">उन्द्</h2>
<ul>
<li>{अभ्युन्द्}</li>
<li>उन्द् (उन्दी क्लेदने)।</li>
<li>&lsquo;तस्मादसाविमां वृष्ट्याभ्युनत्ति&rsquo; (ऐ० ब्रा० २।१)। <strong>क्लेदयति आर्द्री करोतीत्यर्थः।</strong></li>
</ul>
<h2 id="ऊरण">ऊर्णु</h2>
<ul>
<li>{अभ्यूर्णु}</li>
<li>ऊर्णु (ऊर्णुञ् आच्छादने)।</li>
<li>&lsquo;अभ्यूर्णोति यन्नग्नं भिषक्ति विश्वं यत् तुरम्&rsquo; (ऋ० ८।७९।२)। <strong>अभ्यूर्णोति अभित आच्छादयति। प्रावृणोति।</strong></li>
<li>&lsquo;माता पुत्रं यथा सिचाभ्येनं भूम ऊर्णुहि&rsquo; (अथर्व० १८।२।५०)।</li>
<li>&lsquo;जायापतिमिव वाससाभ्येनं भूम ऊर्णुहि&rsquo; (अथर्व० १८।२।५१)। <strong>उक्तोऽर्थः।</strong></li>
</ul>
<h2 id="ऊह">ऊह्</h2>
<ul>
<li>{अभ्यूह्}</li>
<li>ऊह् (ऊह वितर्के)।</li>
<li>&lsquo;तस्माद्यदेव किञ्चानूचानोऽभ्यूहत्यार्षं तद् भवति&rsquo; (नि० १३।१२)। <strong>अभ्यूहति तर्कयति मीमांसित्वा विजानाति।</strong></li>
<li>&lsquo;अथाङ्गारैरभ्यूहति&rsquo; (कपालानि) (श० ब्रा० १।२।१।१३)। आच्छादयति, उपदधाति। आस्तृणाति।</li>
<li>&lsquo;पुरीषेणाभ्यूहति&rsquo; (तै ० सं० ५।२।३।७)। <strong>उक्तोऽर्थः।</strong></li>
<li>&lsquo;अदेवो यदभ्यौहिष्ट देवान्&rsquo; (ऋ० ६।१७।८)। <strong>अभ्यौहिष्ट पर्यवास्थित, परिपन्थ्यभूत्, देवान् प्रत्युपशयस्थोऽस्थात्।</strong></li>
<li>&lsquo;उत्तरं सूत्रमभ्युह्य स्वयमेव मयोदितम्&rsquo; (कथा० ७।११)। <strong>अभ्युह्य स्वबुद्ध्योन्नीय।</strong></li>
</ul>
<h2 id="ऋ">ऋ</h2>
<ul>
<li>{अभ्यृ}</li>
<li>ऋ (ऋ गतिप्रापणयोः)।</li>
<li>&lsquo;अभि कृष्णेन रजसा द्यामृणोति&rsquo; (ऋ० १।३५।९)। <strong>अभ्यृणोति=आसादयति। सवितेति शेषः।</strong></li>
</ul>
<h2 id="ऋष">ऋष्</h2>
<ul>
<li>{अभ्यृष्}</li>
<li>ऋष् (ऋषी गतौ)।</li>
<li>&lsquo;अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः&rsquo; (ऋ० १०।७५।४)। <strong>अभ्यर्षन्ति=अभ्यृषन्ति=अभि त्वरन्ते, वेगेनाभिमुखं यान्ति।</strong></li>
<li>&lsquo;अभी नो अर्ष दिव्या वसूनि&rsquo; (ऋ० ९।९७।५१)। <strong>अभ्यर्ष इत आवह।</strong></li>
<li>&lsquo;अभ्यर्ष महानां देवानां वीतिमन्धसा&rsquo; (ऋ० ९।१।४)। <strong>वीतिं यज्ञमागच्छेत्याह।</strong></li>
<li>&lsquo;अभ्यर्ष गुह्यं चारु नाम&rsquo; (ऋ० ९।९६।१६)।</li>
</ul>
<h2 id="कम">कम्</h2>
<ul>
<li>{अभिकम्}</li>
<li>कम् (कमु कान्तौ)।</li>
<li>&lsquo;न च कामसम्पदमभिकामयते&rsquo; (कि० १८।२३)। <strong>अभिकामयते कामयते प्रार्थयते। अभिर्धात्वर्थं न विशिनष्टि।</strong></li>
<li>&lsquo;दासी-कन्यासहस्रेण शर्मिष्ठामभिकामये&rsquo; (भा० आदि० ८०।१६)। <strong>अभिकामयेऽभिलषामि।</strong></li>
</ul>
<h2 id="कमप">कम्प्</h2>
<ul>
<li>{अभिकम्प्}</li>
<li>कम्प् (कपि चलने)।</li>
<li>&lsquo;सोमविक्रयिणं हिरण्येनाभिकम्पयति&rsquo; (का० श्रौ० ७।८।१५)। <strong>अभिकम्पयति विचालयति प्रलोभयति, गर्धयति।</strong></li>
</ul>
<h2 id="कङकष">काङ्क्ष्</h2>
<ul>
<li>{अभिकाङ्क्ष्}</li>
<li>काङ्क्ष् (काक्षि वाछि इच्छायाम्)।</li>
<li>&lsquo;नात्यर्थमभिकाङ्क्षामि मृगयां सरयूवने&rsquo; (रा० २।४९।१५)। <strong>अभिकाङ्क्षामि काङ्क्षामि इच्छामि।</strong></li>
</ul>
<h2 id="कश">काश्</h2>
<ul>
<li>{अभिकाश्}</li>
<li>काश् (काशृ दीप्तौ)।</li>
<li>&lsquo;तया नस्तन्वा शन्तमयाभि चाकशीहि&rsquo; (वा० सं० १६।२)। <strong>अभिचाकशीहि=उद्भासय विभापय।</strong></li>
<li>&lsquo;धृतस्य धारा अभि चाकशीमि&rsquo; (ऋ० ४।५८।५)। <strong>अभिचाकशीमि सम्पश्यामि प्रेक्षे।</strong></li>
</ul>
<h2 id="कष">कुष्</h2>
<ul>
<li>{अभिकुष्}</li>
<li>कुष् (कुष निष्कर्षे)।</li>
<li>&lsquo;न दालकर्णनासास्रोतोदशनविवराण्यभिकुष्णीयात्&rsquo; (सुश्रुत० १।१४५।२)। <strong>अभितो निष्कर्षेदित्यर्थः।</strong></li>
</ul>
<h2 id="क">कृ</h2>
<ul>
<li>{अभिकृ}</li>
<li>कृ (डुकृञ् करणे)।</li>
<li>&lsquo;गर्भमेवैतत्सन्तमभिजुहोति गर्भं सन्तमभिकरोति&rsquo; (श० ब्रा० २।३।१।४)। <strong>अभिकरोति उपकरोति, अनुगुणमाचरति।</strong></li>
<li>&lsquo;यथाभिचक्र देवास्तथाऽप कृणुता पुनः&rsquo; (अथर्व० ३।९।१)। <strong>अभिचक्र=संविदधथुः, उपचक्रथुः।</strong></li>
<li>&lsquo;निः सपत्नौ कुरुक्षेत्रे निवेशमभिचक्रतुः&rsquo; (भा० आदि० २१०।२७)। <strong>अभिचक्रतुः=निर्ममतुः।</strong></li>
</ul>
<h2 id="कष-1">कृष्</h2>
<ul>
<li>{अभिकृष्}</li>
<li>कृष् (कृष विलेखने)।</li>
<li>&lsquo;अथ सर्वे रणं मुक्त्वा प्रयाताः खचरा दिवम्। अस्मानेवाभिकर्षन्तो दीनान्मुदितमानसाः&rsquo; (भा० वन० २४८।११)॥ <strong>अभिकर्षन्तो दमयन्तो न्यग्भावयन्तः।</strong></li>
</ul>
<h2 id="क-1">कृ</h2>
<ul>
<li>{अभिकृ}</li>
<li>कृ (कृ विक्षेपे)।</li>
<li>&lsquo;ततस्ते बहुभिर्योगैः कैवर्ता मत्स्यकाङ्क्षिणः। गङ्गायमुनयोर्वारि जालैरभ्यकिरस्तदा&rsquo; (भा० अनु० ५०।१५)॥ <strong>अभ्यकिरन्=आकिरन्, तत्र वारिणि जालानि विस्तारितवन्त इत्यर्थः।</strong></li>
<li>&lsquo;अभ्यकीर्यत शोकेन भूय एव महीपतिः&rsquo; (रा० २।१४।५६)। <strong>शोकाप्लुतः शोकेन परीतो भूदित्यर्थः।</strong></li>
</ul>
<h2 id="कलप">क्लृप्</h2>
<ul>
<li>{अभिक्लृप्}</li>
<li>क्लृप् (कृपू सामर्थ्ये)।</li>
<li>&lsquo;वासन्तिकावृतू अभिकल्पमानाः&rsquo; (वा० सं १३।२५)। <strong>अभिकल्पमानास्तद्योग्याः सम्पद्यमानाः।</strong></li>
<li>&lsquo;अभिजिताभिक्लृप्ता&rsquo; (श० ब्रा० १२।३।१।४)।</li>
</ul>
<h2 id="करनद">क्रन्द्</h2>
<ul>
<li>{अभिक्रन्द्}</li>
<li>क्रन्द् (क्रदि आह्वाने रोदने च)।</li>
<li>&lsquo;अभि क्रन्दति हरितेभिरासभिः&rsquo; (ऋ० १०।९४।२)। <strong>अभिक्रन्दति=अभितः क्रन्दति शब्दायते।</strong></li>
<li>&lsquo;अभि क्रन्द प्र त्रासय&rsquo; (अथर्व० ५।२१।४)। <strong>अभिक्रन्द शब्दायस्व वाश्यस्व रोरुहि।</strong></li>
<li>&lsquo;अभिक्रन्दन्नृषभो वासितामिव&rsquo; (अथर्व० ५।२०।२)। <strong>स्त्रीगवीमभिगर्जन्नित्याह।</strong></li>
</ul>
<h2 id="करम">क्रम्</h2>
<ul>
<li>{अभिक्रम्}</li>
<li>क्रम् (क्रमु पादविक्षेपे)।</li>
<li>&lsquo;अभि स्रुचः क्रमते दक्षिणावृतः&rsquo; (ऋ० १।१४४।१)। <strong>स्रुचोऽभिक्रमते=ता अभि वर्तते, ता अभिमुखं याति।</strong></li>
<li>&lsquo;स्पृधो अदेवीरभि च क्रमाम बिश आदेवीरभ्यश्नवाम&rsquo; (ऋ० ६।४९।१५)। <strong>अभिक्रमाम अभिभवाम।</strong></li>
<li>&lsquo;ते सरांसि गिरीन्सर्वान्संकटानि वनानि च। दरीदुर्गांश्च शैलांश्च कृत्स्नांस्तानभिचक्रमुः&rsquo; (रा० ४।४७।३)॥ <strong>अभिचक्रमुः पर्याटुः।</strong></li>
<li>&lsquo;यो हिसार्थमभिक्रान्तं हन्ति&rsquo; (आप० ध० १।२९।७)। <strong>अभिक्रान्तम् अभिपतितम्।</strong></li>
<li>&lsquo;अभिक्रान्तापक्रान्तानि (सामानि) भवन्ति&rsquo; (पञ्चविं० ५।८।३)। <strong>अभिक्रान्तमारोहः। अपक्रान्तमवरोहः।</strong></li>
<li>&lsquo;अभिक्रामं सायं जुहोत्यवक्रामं प्रातः&rsquo; (आप० श्रौ० ६।३।१०।५)। <strong>अभिक्रम्याभिक्रम्याहवनीयस्य समीपम्।</strong></li>
<li>&lsquo;तमभिक्रम्य सर्वेऽद्य वयं चार्थामहे वसु&rsquo; (भा० वन० ९८।२०)। <strong>अभिक्रम्य=उपेत्य।</strong></li>
<li>&lsquo;नेहाभिक्रमनाशोस्ति प्रत्यवायो न विद्यते&rsquo; (गीता० २।४०)। <strong>अभिक्रम उपक्रमः, प्रारब्धं कर्म। अहितान्प्रत्यभीतस्य रणे यानमभिक्रमः (अमरः)। आरोहणमभिक्रम इति वैजयन्ती।</strong></li>
<li>&lsquo;द्वाभ्यामभिक्रम्य&rsquo; (ऋ० प्रा०  १०।२)। <strong>प्रारभ्येत्यर्थः।</strong></li>
<li>&lsquo;अभिक्रमणं वचनाददृष्टेन&rsquo; (गौ० ध०)। <strong>अभिक्रमणमुपसर्पणम्।</strong></li>
<li>&lsquo;अग्नि र्वा एतस्य पशूनपक्रमयति यस्य पशवोऽपक्रामन्त्यग्निरेव तस्य पशूनभिक्रमयति यस्य पशवोऽभिक्रामन्ति&rsquo; (पञ्च० ब्रा० १२।४।२५)। <strong>अपक्रमणाभिक्रमणे प्रतिद्वन्द्विनी। अपक्रमणमपसरणमाह। अभिक्रमणं चोपसरणम्।</strong></li>
</ul>
<h2 id="कर">क्री</h2>
<ul>
<li>{अभिक्री}</li>
<li>क्री (डुक्रीञ् द्रव्यविनिमये)।</li>
<li>&lsquo;एकं वा एष क्रीयमाणोऽभिक्रीयते छन्दसामेव राज्याय&rsquo; (श० ब्रा० ३।३।२।६)। <strong>किञ्चित् प्रयोजनमुद्दिश्य क्रयणमभिक्रयणम्।</strong></li>
</ul>
<h2 id="करश">क्रुश्</h2>
<ul>
<li>{अभिक्रुश्}</li>
<li>क्रुश् (क्रुश आह्वाने रोदने च)।</li>
<li>&lsquo;तं भूतान्यभ्यक्रोशन् ब्रह्महन्निति&rsquo; (तै० सं० २।५।१।२)। <strong>अभ्यक्रोशन् सनिन्दमाह्वयन् सक्रोधं समबोधयन्।</strong></li>
<li>&lsquo;ततो वालिनमुद्यम्य सुग्रीवः शिबिकां तदा। आरोपयदभिक्रोशन्नङ्गदेन सह प्रभुः&rsquo; (रा० ४।२५।२८)॥ <strong>अभिक्रोशन् विलपन् परिदेवयमानः। आरोपयत विक्रोशन्नङ्गदेन सहैव त्विति पाठान्तरम्।</strong></li>
</ul>
<h2 id="कषम">क्षम्</h2>
<ul>
<li>{अभिक्षम्}</li>
<li>क्षम् (क्षमूष् सहने)।</li>
<li>&lsquo;ऽभी नु मा वृषभ चक्षमीथाः&rsquo; (ऋ० २।३३।७)। <strong>दयस्व मामनुगृहाण मां वेत्याह।</strong></li>
<li>&lsquo;यूयं नः पुत्रा अदितेरदब्धा अभि क्षमध्वं युज्याय देवाः&rsquo; (ऋ० २।२८।३)। <strong>सानुग्रहा भवतेत्यर्थः।</strong></li>
<li>&lsquo;अभि नो वीरो अर्वति क्षमेत&rsquo; (ऋ० २।३३।१)। <strong>उक्तचर एवार्थः।</strong></li>
</ul>
<h2 id="कषर">क्षर्</h2>
<ul>
<li>{अभिक्षर्}</li>
<li>क्षर् (क्षर संवलने)।</li>
<li>&lsquo;ये ते पवित्रमूर्मयोऽभिक्षरन्ति धारया&rsquo; (ऋ० ९।६१।५)। <strong>अभिक्षरन्ति=अभिस्रवन्ति=अभिष्यन्दन्ते।</strong></li>
<li>&lsquo;शिवा अभि क्षरन्तु त्वापो दिव्याः पयस्वतीः&rsquo; (अथर्व० ८।२।१४)।</li>
<li>&lsquo;सिन्धुर्न निम्नमभि वाज्यक्षाः&rsquo; (ऋ० ९।९७।४५)। <strong>अक्षा इति क्षरतेरीडभावे लुङि रूपम्।</strong></li>
<li>&lsquo;मनो वै सम्राट् परमं ब्रह्म नैनं मनो जहाति सर्वाण्येनं भूतान्यभिक्षरन्ति&rsquo; (श० ब्रा० १४।६।१०।१५)। <strong>उदितपूर्व एवार्थः।</strong></li>
</ul>
<h2 id="कषप">क्षिप्</h2>
<ul>
<li>{अभिक्षिप्}</li>
<li>क्षिप् (क्षिप प्रेरणे)।</li>
<li>&lsquo;महेन्द्रो मन्द्रगर्जाभिरभिक्षिपति गर्जतः&rsquo; (यो० वा० ६ (२)।११४।९) <strong>तर्जयते भर्त्सयत इत्यर्थः।</strong></li>
<li>&lsquo;रथीव कशयाश्वाँ अभिक्षिपन्&rsquo; (ऋ० ५।८३।३)। <strong>अभिक्षिपन् प्रसभं प्राजन्नित्यर्थः।</strong></li>
<li>&lsquo;अभिक्षिपन्तमैक्षिष्ट रावणं पर्वतश्रियम्&rsquo; (भट्टि० ८।५१)। <strong>अभिक्षिपन्तमतिशयानम्।</strong></li>
<li>&lsquo;चतुष्पथगदायुद्धे&rsquo; (भा० आदि० ६८।१२)। <strong>अत्र भारतभावदीपे नीलकण्ठ आह&ndash; चत्वारः प्रक्षेप-विक्षेप-परिक्षेपाभिक्षेपाख्याः पन्थानोऽस्य। अभिक्षेपोऽग्रेण ताडनम् इति।</strong></li>
</ul>
<h2 id="खन">खन्</h2>
<ul>
<li>{अभिखन्}</li>
<li>खन् (खनु अवदारणे)।</li>
<li>&lsquo;यो हीहाभिखनेदप त्वाऽभिविन्देत्&rsquo; (श० ब्रा० ११।१।६।१६)। <strong>अभिखनेत्=उत्खनेत्। उदोऽर्थेऽभिः।</strong></li>
</ul>
<h2 id="खय">ख्या</h2>
<ul>
<li>{अभिख्या}</li>
<li>ख्या (ख्या प्रकथने)।</li>
<li>&lsquo;कदा मृळीकं सुमना अभिख्यम्&rsquo; (ऋ० ७।८६।२)। <strong>अभिख्यम्=पश्येयम्। चक्षिङ् ख्याञ् (चक्षिङ आदेशः)। ख्या च वेदे बहुलं दर्शने वर्तते।</strong></li>
<li>&lsquo;दीर्घं यदाजिमभ्यख्यदर्यः&rsquo; (ऋ० ४।२४।८)।</li>
<li>&lsquo;अभि ख्यः पूषन्पृतनासु नस्त्वम्&rsquo; (ऋ० ३।४८।१९)। <strong>अनुग्रहबुद्ध्या पश्य। अवेक्षस्व नः। अस्मासु प्रतिजागृहीति वा।</strong></li>
<li>&lsquo;अभि प्रयांसि सुधितानि हि ख्यः&rsquo; (ऋ० ६।१५।१५)।</li>
<li>&lsquo;नमः पितृभ्यो अभि ये नो अख्यन्&rsquo; (तै० सं० ३।२।८।३)।</li>
<li>&lsquo;अभिख्या नो मघवन्नाधमानान्&rsquo; (ऋ० १०।११२।१०)।</li>
<li>&lsquo;अभिख्या भासा बृहता शुशुक्वनिः&rsquo; (ऋ० ८।२३।५)। <strong>इह सर्वत्र निर्विशेषोऽनन्तरोदीरित एवार्थः।</strong></li>
<li>&lsquo;अभिख्याता मर्डिता सोम्यानाम्&rsquo; (ऋ० ४।१७१७)। <strong>अभिख्याताऽवेक्षकः प्रेक्षकः। तृजन्तमेतत्।</strong></li>
<li>&lsquo;पुण्यमेतदभिख्यातं त्रिषु लोकेषु भारत&rsquo; (भा० अनु० ९६।१६)। <strong>अभिख्यातं प्रख्यातं प्रतीतं विदितम्।</strong></li>
<li>&lsquo;स्वयमुपहतः, विप्रकृतः पापकर्माभिख्यातः…चेति भीतवर्गः&rsquo; (कौ० अ० १।१४।३)। <strong>अभिशस्त इत्यर्थः।</strong></li>
<li>&lsquo;काप्यभिख्या तयोरासीद् व्रजतोः शुद्धवेषयोः&rsquo; (रघु० १।४६)। <strong>अभिख्या शोभा।</strong></li>
<li>&lsquo;कानि वाऽस्य पुण्यभाञ्जि भजन्त्यभिख्यामक्षराणि&rsquo; (हर्ष० प्रथम उच्छ्वासे)। <strong>मिथ्याऽभियोगोऽभिख्यानम् इति वैजयन्ती। अमरोपि मिथ्याभियोगोऽभिख्यानमिति पठति।</strong></li>
<li>&lsquo;कलहकण्टक इत्यभिख्यापिताख्यः&rsquo; (दशकु० पृ० १३६)। <strong>अभिख्यापिता प्रसिद्धिं गमिता।</strong></li>
</ul>
<h2 id="गम">गम्</h2>
<ul>
<li>{अभिगम्}</li>
<li>गम् (गम्लृ गतौ)।</li>
<li>&lsquo;तद्विज्ञानार्थं स गुरुमेवाभिगच्छेत्&rsquo; (मुण्डको० १।२।१२)। <strong>अभिगच्छेत् उपेयात्, प्रतिपद्येत, उपपद्येत।</strong></li>
<li>&lsquo;तां शीघ्रमभिगच्छ त्वमभिगम्यां तपस्विनीम्&rsquo; (रा० २।११७।१६)। <strong>ताम् (अनसूयाम्) अभिगच्छ उपेहि।</strong></li>
<li>&lsquo;आ देवो दूतो अजिरश्चिकित्वान् त्वद् देवापे अभि मामगच्छत्&rsquo; (ऋ० १०।९८।२)। <strong>मामभ्यगच्छत् मामुपैत्, मामभ्यवर्तत।</strong></li>
<li>&lsquo;त्यक्त्वा ज्ञातिजनम् …। अनुरागाद्वने रामं दिष्ट्या त्वमभिगच्छसि&rsquo; (रा० ३।२।२१)। <strong>अभिगच्छसि अनुसरसि।</strong></li>
<li>&lsquo;ततस्त्वां ब्राह्मणः…अभ्यगच्छत्कोसलायामृतुपर्णनिवेशने&rsquo; (भा० वन० ७६।२८)॥ <strong>अविन्दत् समगच्छत्।</strong></li>
<li>&lsquo;श्रमेणानड्वान् कीलालं कीनाशश्चाभिगच्छतः&rsquo; (अथर्व० ४।११।१०)। <strong>अभिगच्छतः=अधिगच्छतः=अर्जयतः।</strong></li>
<li>&lsquo;(मनसा) उशिजो जग्मुरभि तानि वेदसा&rsquo; (ऋ० ३।६०।१)। <strong>अधिजग्मुरवजग्मुरजानन्।</strong></li>
<li>&lsquo;यद्वै हृदयेनाभिगच्छति तज्जिह्वया वदति&rsquo; (तै० सं० ६।३।१०।४)। <strong>अभिगच्छति सवेति, अनुभवति।</strong></li>
<li>&lsquo;अभ्यागच्छः पतिं यत्त्वं भजगानम्&rsquo; (भा०)। <strong>मिथुनीभावं प्राप्नोरित्याह।</strong></li>
<li>&lsquo;आसीनस्य स्थितः कुर्यादभिगच्छंस्तु तिष्ठतः&rsquo; (मनु० २।१९६)। <strong>अभिगच्छन् अभिमुखं गच्छन्।</strong></li>
<li>&lsquo;मया पूर्वं बहुशोऽभिगतो हि सः&rsquo; (रा० ४।५९।११)। <strong>अभिगतः प्रपन्न उपदृष्टः।</strong></li>
<li>&lsquo;पूर्वं चाभिगतं सन्तो भजन्ते पूर्वसारिणः&rsquo; (भा० उ० ७।१४)। <strong>अभिगतमभिमुखं प्राप्तम्। पूर्वसारिणः पूर्वाधारानुकारिणः।</strong></li>
<li>&lsquo;आशावतेऽभिगताय सद्यः&rsquo; (बुद्ध० २।४०)। <strong>अभिगताय=अभ्यागताय=अभ्युपेताय।</strong></li>
<li>&lsquo;नावमन्येदभिगतं न प्रणुद्यात्कथं चन&rsquo; (भा० अनु० ६३।१३)। <strong>उक्तोऽर्थः।</strong></li>
<li>&lsquo;अस्मानभिगतश्चासि वयं च त्वामुपस्थिताः&rsquo; (भा० शां० ३५८।६)। <strong>उक्तपूर्व एवार्थः।</strong></li>
<li>&lsquo;सर्वदाऽभिगतः सद्भिः&rsquo; (रा० १।१।१५)। <strong>अभिगतः पर्युपासितः।</strong></li>
<li>&lsquo;नो ह्यनभिगतं मनसा वाग्वदति&rsquo; (श० ब्रा० ४।६।७।१९)। <strong>अनभिगतमविषयीकृतमविज्ञातम्।</strong></li>
<li>&lsquo;अधृष्यश्चाभिगम्यश्च यादोरत्नैरिवार्णवः&rsquo; (रघु० १।१६)। <strong>अभिगम्यः सुखमुपगम्यः। स्पृह्यो रुच्य इति तूपचारात्।</strong></li>
<li>&lsquo;अभिगमनीयाश्च गुणाः सर्वस्य&rsquo; (हर्ष०)। <strong>इहोक्तपूर्व औपवारिक एवार्थः।</strong></li>
<li>&lsquo;विषवृक्षो नियोगी च यदेवाश्रित्य वर्धते। चित्रं करोति तस्यैव स्थानस्यानभिगम्यताम्&rsquo; (राज० ८।९१)॥ <strong>अनभिगम्यताऽनुपेयता, उपगमानर्हता।</strong></li>
<li>&lsquo;तथा प्यनभिगमनीयो लोकस्य&rsquo; (मृच्छ० ४)।</li>
<li>&lsquo;मनुमेकाग्रमासीनमभिगम्य महर्षयः&rsquo; (मनु० १।१)। <strong>अभिगम्य=अभिमुखं गत्वा।</strong></li>
<li>&lsquo;अभिगम्य हताशो हि निवृत्तो दहते कुलम्&rsquo; (भा० उ० ११५।८)। <strong>उक्तोऽर्थः।</strong></li>
<li>&lsquo;अभिगम्य तु विप्रोष्य&rsquo; (गौ० ध० १।६।२)।</li>
<li>&lsquo;अनस्तमितमादित्यमभिगन्तुं समुत्सहे&rsquo; (रा० ४।६७।१५)। <strong>प्रत्युद्गन्तुमित्यर्थः।</strong></li>
<li>&lsquo;अभिगन्तैव ब्रह्मा कर्ता क्षत्रियः&rsquo; (श० ब्रा० ४।१।४।१)। <strong>अभिगन्ता=प्रतिपत्ता=बोद्धा।</strong></li>
<li>&lsquo;अभिगन्तास्मि भगिनीं मातरं वा तवेति ह&rsquo; (याज्ञ० २।२०५)। <strong>अभिगन्तास्मि=प्रकर्तास्मि=परामर्ष्टास्मि।</strong></li>
<li>&lsquo;प्रसह्य दास्यभिगमे दण्डो दशपणः स्मृतः&rsquo; (याज्ञ० २।२९१)। <strong>अभिगमः प्रकर्म पारदार्यम्।</strong></li>
<li>&lsquo;वधूसंयानं वा तदभिगमनोपस्थितमिदम्&rsquo; (मृच्छ० ६।४)। <strong>अभिगमनम् उपगमनम्।</strong></li>
<li>&lsquo;योजनं गच्छति&rsquo; (पा० ५।१।७४) <strong>इत्यत्र ततोऽभिगमनमर्हतीति च क्रोशशतयोजनशतयोरुपसंख्यानम् इति वार्तिकम्। यौजनशतिक आचार्य इत्युदाहरणम्। शतयोजनादभिगमनमर्हतीत्यर्थः। आदरप्रयुक्तमभिमुखं गमनमभिगमनम्।</strong></li>
</ul>
<h2 id="गरज">गर्ज्</h2>
<ul>
<li>{अभिगर्ज्}</li>
<li>गर्ज् (गर्ज शब्दे)।</li>
<li>&lsquo;शार्दूलाविव चान्योन्यमामिषार्थेऽभ्यगर्जताम्&rsquo; (भा० द्रोण० १३३।३०)। <strong>अभ्यगर्जताम् आह्वयेताम्, आहूतिपूर्वमवाश्येताम्। उदनर्दताम्।</strong></li>
</ul>
<h2 id="गह">गाह्</h2>
<ul>
<li>{अभिगाह्}</li>
<li>गाह् (गाहू विलोडने)।</li>
<li>&lsquo;अभि गोत्राणि सहसा गाहमानः&rsquo; (ऋ० १०।१०३।७)। <strong>अभिगाहमानो विलोडयमानः, सुदूरमन्तः प्रविशन्नित्यर्थः।</strong></li>
</ul>
<h2 id="गप">गुप्</h2>
<ul>
<li>{अभिगुप्}</li>
<li>गुप् (गुपू रक्षणे)।</li>
<li>&lsquo;तेन नः सर्वतोऽभिगोपाय&rsquo; (श० ब्रा० २।३।४।४०)। <strong>अभिगोपाय गोपाय रक्ष। अनर्थकोऽभिः। तदर्थस्य सर्वत इत्यनेनोक्तत्वात्।</strong></li>
<li>&lsquo;लङ्कायामभिगुप्तायां सागरेण समन्ततः&rsquo; (रा० ४।५८।२६)।</li>
<li>&lsquo;स्वचरित्राभिगुप्ता&rsquo; (रा० ५।५१।१७)। <strong>उक्तोऽर्थः।</strong></li>
</ul>
<h2 id="गर">गुर्</h2>
<ul>
<li>{अभिगुर्}</li>
<li>गुर् (गुरी उद्यमने)।</li>
<li>&lsquo;अभी नो अग्न उक्थमिज्जुगुर्याः&rsquo; (ऋ० १।१४०।१३)। <strong>अभिजुगुर्याः=अभिनन्देः=अनुमन्येथाः=सहर्षं प्रतीच्छेः।</strong></li>
<li>&lsquo;इष्टं बीतमभिगूर्तं वषट्कृतं तं देवासः प्रतिगृभ्णन्त्यश्वम्&rsquo; (ऋ० १।१६२।१५)। <strong>अभिगूर्तं प्रशस्तमभिनन्दितम्।</strong></li>
<li>&lsquo;उतो तेषामभिगूर्तिर्न इन्वतु&rsquo; (ऋ० १।१६२ १२)। <strong>अभिगूर्तिः स्तुतिः।</strong></li>
</ul>
<h2 id="ग">गृ</h2>
<ul>
<li>{अभिगृ}</li>
<li>गृ (गृ शब्दे)।</li>
<li>&lsquo;पूर्वमेवोदितमुत्तरेणाभिगृणाति&rsquo; (तै० सं० ५।१।४।१९)। <strong>अभिगृणाति=अनुवदति।</strong></li>
<li>&lsquo;अभि यं (सर्वं) देव्यदिति र्गुणाति&rsquo; (ऋ० ७।३८।४)। <strong>अभिगृणाति स्तवीति, जुषते वा।</strong></li>
<li>&lsquo;अभि यज्ञं गृणीहि नः&rsquo; (ऋ० १।१५।३)। <strong>अभिगृणीहि=अभिरोचय=अभिनन्द=जुषस्व।</strong></li>
<li>&lsquo;तां त्वा विश्वे अभिगृणन्तु देवाः&rsquo; (वा० सं० १४।४)। <strong>उक्तोऽर्थः।</strong></li>
<li>&lsquo;विश्वावसुरभि तन्नो गृणातु&rsquo; (ऋ० १०।१३९।५)।</li>
<li>&lsquo;एहि स्तोमाँ अभि स्वराऽभि गृणीह्या रुव&rsquo; (ऋ० १।१०।४)।</li>
<li>&lsquo;इमां वाचमभि विश्वे गृणन्तः&rsquo; (वा० सं० २।१८)। <strong>स्तुवन्त इत्यर्थः।</strong></li>
<li>&lsquo;अन्तर्वेद्यभिगरो बहिर्वेद्यपगरः&rsquo; (वाराह श्रौ० ३।२।५।३३)। <strong>अभिनन्दता प्रशंसता ऋत्विजाऽऽह्वानमभिगरः।</strong></li>
</ul>
<h2 id="ग-1">गै</h2>
<ul>
<li>{अभिगै}</li>
<li>गै (कै गै शब्दे)।</li>
<li>&lsquo;अभि सोभरे गिरा। गाय गा इव चर्कृषत&rsquo; (ऋ० ८।२०।१९)। <strong>अभिगाय कीर्तय।</strong></li>
<li>&lsquo;प्राणांस्त्वं भूमानमभिगायतात्&rsquo; (छां० उ० १।५।४)। <strong>उक्तोऽर्थः।</strong></li>
<li>&lsquo;इन्द्रगाथाभिर्वै देवा असुरानभिगायाथैनानत्यायन्&rsquo; (ऐ० ब्रा० ६।३२)। <strong>अभिगाय गीतैर्विमुग्धान्कृत्वा। योद्धुमाभिमुख्येन प्राप्येति तु सायणः। तत्रभवान् गाङ् गतौ इत्यस्य ल्यपि रूपं पश्यति। तदपि शक्यग्रहम्। धातुस्तु विरलप्रयोगः।</strong></li>
<li>&lsquo;अपघ्नन्नेषि पवमान शत्रून् प्रियां न जारो अभिगीत इन्दुः&rsquo; (ऋ० ९।९६।२३)। <strong>अभिगीतः प्रशस्तः।</strong></li>
<li>&lsquo;भृङ्गराजाभिगीतानि&rsquo; (वनानि) (रा० ६।१५।११)। <strong>मधुरैर्गुञ्जारवैरनुनादितानीत्याह।</strong></li>
</ul>
<h2 id="गरह">ग्रह्</h2>
<ul>
<li>{अभिग्रह्}</li>
<li>ग्रह् (ग्रह उपादाने)।</li>
<li>&lsquo;अभिजग्राह सौमित्रिर्विनद्योभौ पतत्त्रिभिः&rsquo; (भा० वन० २८७।२२)। <strong>अभिजग्राह प्रतिजग्राह प्रत्युज्जगाम। अभिहारोऽभिग्रहणमित्यमरः। अभियोगः, अवस्कन्द आस्कन्द इत्यर्थः।</strong></li>
</ul>
<h2 id="घर">घ्रा</h2>
<ul>
<li>{अभिघ्रा}</li>
<li>घ्रा (गन्धोपादाने)।</li>
<li>&lsquo;अभिजिघ्रन्ती भुवनस्य नाभिम्&rsquo; (ऋ० १।१८५।५)। <strong>अभिजिघ्रन्ती लालयन्ती स्फालयन्ती।</strong></li>
<li>&lsquo;तस्मादसाविमां वृष्ट्याभ्युनत्त्यभिजिघ्रति&rsquo; (ऐ० ब्रा० १।७)। <strong>अभिजिघ्रति चुम्बति। अभिघ्राणमुपभोगः। भूगतं हविर्द्योरुपभुङ्क्त इत्यर्थ इति षड्गुरुशिष्यः। अभिघ्राणं भौमरसादानमिति भट्टभास्करादयः। लोके प्रायेणोपाङ्पूर्वस्य जिघ्रतेः प्रयोगः।</strong></li>
<li>&lsquo;वत्सं जातं गौरभिजिघ्रति&rsquo; (तै० सं० ६।४।११।४)। <strong>उक्तोऽर्थः।</strong></li>
</ul>
<h2 id="चकष">चक्ष्</h2>
<ul>
<li>{अभिचक्ष्}</li>
<li>चक्ष् (चक्षिङ् व्यक्तायां वाचि, छन्दसि दर्शने प्रायेण)।</li>
<li>&lsquo;इति ब्रुवाणं विदुरम् मुनिरभ्यचष्ट&rsquo; (भा० पु० ३।१३।५)। <strong>अभ्यचष्ट अभ्यभाषत।</strong></li>
<li>&lsquo;यत्कायमभिचक्षते&rsquo; (भा० पु० ३।१२।५२)। <strong>अभिचक्षतेऽभिदधते।</strong></li>
<li>&lsquo;यो मा पाकेन मनसा चरन्तमभिचष्टे अनृतेभिर्वचोभिः&rsquo; (ऋ० ७।१०४।८)। <strong>अभिचष्टेऽभिशपति, परुषं वदति।</strong></li>
<li>&lsquo;मित्रः कृष्टीरनिमिषाऽभि चष्टे&rsquo; (ऋ० ३।५९।१)। <strong>अभिचष्टेऽभितः पश्यति।</strong></li>
<li>&lsquo;अभि यो विश्वा भुवनानि चष्टे&rsquo; (ऋ० ७।६१।१)। <strong>उक्तोऽर्थः।</strong></li>
<li>&lsquo;कदा चिकित्वो अभि चक्षसे नः&rsquo; (ऋ० ५।३।९)। <strong>अनुग्रहबुद्ध्या करुणाकटाक्षेण द्रक्ष्यसीत्याह।</strong></li>
<li>&lsquo;ऋजु मर्तेषु वजिना च पश्यन्नभि चष्टे सूर्यो अर्य एवान्&rsquo; (ऋ० ६।५१।२)।</li>
<li>&lsquo;अभि ब्रह्मणि चक्षाथे ऋषीणाम्&rsquo; (ऋ० ७।७०।५)। <strong>उक्तोऽर्थः।</strong></li>
<li>&lsquo;अथापि यत्र च्छिद्र इवादित्यो दृश्यते रथनाभिरिवाभिख्यायेत&rsquo; (ऐ० आ०  ३।२।४)। <strong>अभिख्यायेत प्रतीयेत।</strong></li>
<li>&lsquo;वेदाहं तस्य भेषजं चीपुद्रुरभिचक्षणम्&rsquo; (अथर्व० ६।१२७।२)। <strong>अभिचक्षणं वशीकरणमन्त्रमभिचारमन्त्रं वा।</strong></li>
</ul>
<h2 id="चर">चर्</h2>
<ul>
<li>{अभिचर्}</li>
<li>चर् (चर गतिभक्षणयोः)।</li>
<li>&lsquo;यर्थवाहं नाभिचरे कदाचित्पतीन्&rsquo; (भा० वि० १६।६)। <strong>व्यभिचरामीत्यर्थः। विर्द्योतक इति त्यक्तः।</strong></li>
<li>&lsquo;पतिं या नाभिचरति मनोवाग्देहसंयता&rsquo; (मनु० ९।२९)। <strong>उक्तोऽर्थः।</strong></li>
<li>&lsquo;यथा नाभिचरेतां तौ वियुक्तावितरेतरम्&rsquo; (मनु० ९।१०२)। <strong>अत्राप्यभिचरणमतिचरणमाह।</strong></li>
<li>&lsquo;तत्र विराधदनुकबन्धप्रभृतयः केप्यभिचरन्तीति नः श्रुतम्&rsquo; (महावीर० २)। <strong>अभिचरन्ति अपचरन्ति दुर्व्यवहरन्ति।</strong></li>
<li>&lsquo;वेदे दुर्धिया जिहिंसिषया वा वैरिषु मन्त्रादिप्रयोगेऽभिचरतिः प्रसिध्यति। तथा चोदाहृतयः&ndash;मा नो घोरेण चरताभि धृष्णु&rsquo; (ऋ० १०।३४।१४)।</li>
<li>&lsquo;तं त्वष्टा हतपुत्रोऽभ्यचरत् सोऽभिचरणीयमपेन्द्रं सोममाहरत्&rsquo; (श० ब्रा० १२।७।१।१)।</li>
<li>&lsquo;अथो हैनयाप्यभिचरेत् (एनया=उद्वासनीयेष्ट्या) एतया वै भद्रसेनमजातशात्रवयाऽऽरुणिरभिचचार&rsquo; (श० ब्रा० ५।५।५।१४)।</li>
<li>&lsquo;मायायोगविदो वेदविदो वर्षं वाभिचरेयुः&rsquo; (कौ० अ० ४।३।११)। <strong>मन्त्रप्रयोगेणातिवृष्टिं शमयेयुरित्यर्थः।</strong></li>
<li>&lsquo;अमुष्येति द्विषच्छब्देऽभिचरन्&rsquo; (का० श्रौ० २।४।२७)। <strong>वैरिमारणानुकूलो व्यापारोऽभिचारः, तं फलत्वेनाभिलषन्नित्यर्थः।</strong></li>
<li>&lsquo;अभिचार्यमाणोपि तां दिशं गत्वा&rsquo; (का० श्रौ० १५।२।९)। <strong>अभिचारकर्मणा मार्यमाणोपीत्यर्थः।</strong></li>
<li>&lsquo;वृष्ट्यायुः पुष्टिकामो वा तथैवाभिचरन्नपि&rsquo; (याज्ञ० १।२९५)। <strong>अदृष्टोपायेन परपीडाऽभिचार इति मिताक्षरा।</strong></li>
<li>&lsquo;पूर्वाभिचरिता (मागधी नदी) राम सुक्षेत्रा सस्यमालिनी&rsquo; (रा० १।३२।१०)। <strong>पूर्वाभिचरिता पूर्वदिग्गामिनी।</strong></li>
<li>&lsquo;वक्षोभिचारि चरुभाण्डमिव स्तनं यो देव्या विदेहदुहितुर्विददार काकः&rsquo; (हनुमन्नाटके ६।३२)। <strong>वक्षोभिचारि वक्षोभिचरतीति वक्षोपचरणशीलः। क्लीबत्वं दुःसमाधानम्।</strong></li>
<li>&lsquo;उपचाराभिचाराभ्यां धर्ममावाहयस्व वै&rsquo; (भा० आदि० २२२।४३)। <strong>अभिचारो देवताकर्षणशक्तिरिति नीलकण्ठः।</strong></li>
<li>&lsquo;धर्मं धर्मराजम्। ब्रह्मद्विषो ह्येष निहन्ति सर्वानाथर्वणस्तीव्र इवाभिचारः&rsquo; (महावीर० १।६२)। <strong>पूर्वतर एवार्थः।</strong></li>
<li>&lsquo;ध्रुवं कर्तुः श्रद्धाविधुरमभिचाराय हि मखाः&rsquo; (महिम्नः २१)। <strong>अभिचाराय हिंसायै विनाशाय। अनुप्लवः सहायश्चानुचरोभिचरः समाः (अमरः)। अभिसर इति पाठान्तरम्। तत्साधीयः।</strong></li>
</ul>
<h2 id="चद">चुद्</h2>
<ul>
<li>{अभिचुद्}</li>
<li>चुद् (चुद संचोदने)।</li>
<li>&lsquo;ऋषिः कश्चिदागत्य मम जन्माभ्यचोदयत्&rsquo; (भा० आदि० ७१।१९)। <strong>अभ्यचोदयत्=अपृच्छत्। नार्थोऽभिना।</strong></li>
<li>&lsquo;असुरास्तत्र मां दृष्ट्वा कस्त्वमित्यभ्यचोदयन्&rsquo; (भा० आदि० ७६।३७)। <strong>उक्तोऽर्थः।</strong></li>
</ul>
<h2 id="जन">जन्</h2>
<ul>
<li>{अभिजन्}</li>
<li>जन् (जनी प्रादुर्भावे)।</li>
<li>&lsquo;कामाक्रोधोऽभिजायते&rsquo; (गीता०)। <strong>आविर्भवति, संभवतीत्यनर्थान्तरम्।</strong></li>
<li>&lsquo;शुचीनां श्रीमतां गेहे योगभ्रष्टोऽभिजायते&rsquo; (गीता० ६।४१)। <strong>अभिजायते पुनर्जायते।</strong></li>
<li>&lsquo;तस्याः स्पृष्ट्वैव सलिलं नरः शैलोभिजायते&rsquo; (रा०)। <strong>सद्यो जायत इत्यर्थः। अभिः सामीप्ये।</strong></li>
<li>&lsquo;कामं क्रोधं च लोभं च दम्भं दर्पं च भूमिपः। सम्यग् विजेतुं यो वेद स महीमभिजायते&rsquo; (भा० उ० १२९।३३)। <strong>महीं शासितुमर्हति।</strong></li>
<li>&lsquo;एवं ज्येष्ठो प्यथोत्सिक्तो न राज्यमभिजायते&rsquo; (भा० उ० १।४९।१३)। <strong>प्रथमज इति न राज्येधिक्रियत इत्युक्तं भवति।</strong></li>
<li>&lsquo;इषं स्वरभिजायन्त धूतयः&rsquo; (ऋ० १।१६८।२)। <strong>इषि स्वश्च निसर्गतोऽधिकृता भवन्तीत्यर्थः।</strong></li>
<li>&lsquo;जायमानाऽभिजायते देवान्त्सब्राह्मणान्वशा&rsquo; (अथर्व० १२।४।१०)।</li>
<li>&lsquo;संभवत्यभिजातानामभिमानो ह्यकृत्रिमः&rsquo; (कथा० १८।५५)। <strong>अभिजाताः कुलोद्गताः=महति कुले संजाताः।</strong></li>
<li>&lsquo;जात्यस्तेनाभिजातेन शूरः शौर्यवता कुशः&rsquo; (रघु० १७।४)। <strong>संकीर्णं नाभिजातेषु नाप्रबुद्धेषु संस्कृतम् (वदेत्)। उक्तोऽर्थः।</strong></li>
<li>&lsquo;प्रजल्पितायामभिजातवाचि&rsquo; (कु० १।४५)। <strong>अभिजाता वल्गुर्मधुरा।</strong></li>
<li>&lsquo;अभिजातं खल्वस्य वचनम्&rsquo; (विक्रम० १)। <strong>अभिजातं दक्षिण सदाक्षिण्यम्।</strong></li>
<li>&lsquo;अभिजातमभिहितं देवेन&rsquo; (हर्ष०)। <strong>अभिजातमुदातं युक्तं सुन्दरम्।</strong></li>
<li>&lsquo;क्षीणवृत्तेरभिजातस्येव मणेः&rsquo; (योग० सू० १।४०)। <strong>अभिजातस्य मणेः=अनुपहतप्रसादस्य स्वभावनिर्मलस्य स्फटिकस्य।</strong></li>
<li>&lsquo;अभिजातं हि ते मन्ये यथा मातुस्तथैव च&rsquo; (रा० २।३५।१५)। <strong>अभिजातमभिजननं स्वभाव इति भूषणम्।</strong></li>
<li>&lsquo;परचक्राभिजातस्य दुर्बलस्य बलीयसा&rsquo; (भा० शां० १३१।३)। <strong>परचक्रमभिजातं संमुखं यस्य, परचक्रेणाभिभूतस्येत्यर्थः।</strong></li>
<li>&lsquo;मा शुचः सम्पदं दैवीमभिजातोसि पाण्डव&rsquo; (गीता० १६।५)। <strong>दैव्या सम्पदा सहैव जातोऽसीत्यर्थः।</strong></li>
<li>&lsquo;सो भिजात्या च भक्त्या च&rsquo; (भा० द्रोण० ११०।६६)। <strong>अभिजातिराभिजात्यम्, कौलीन्यम्।</strong></li>
<li>&lsquo;आढ्योऽभिजनवानस्मि&rsquo; (गीता० १६।१५)। <strong>अभिजन उच्चैः कुलम्।</strong></li>
<li>&lsquo;तुल्योप्यभिजने जातो न कश्चित्पर्युपासते&rsquo; (भा० शां ३६०।७)।</li>
<li>&lsquo;पतिं देवं त्यक्त्वा भुवनपतिमुच्चैरभिजनम्&rsquo; (मुद्रा० ६।६)। <strong>अभिजनः कुलमन्वयोऽन्ववायः।</strong></li>
<li>&lsquo;तुल्याभिजनेषु राज्ञां वृत्तिरीदृशी&rsquo; (माल० १)।</li>
<li>&lsquo;विवादे विद्याभिजनसम्पन्ना वृद्धा मेधाविनो धर्मेष्वविनिपातिनः&rsquo; (आप० ध० २।२९।५)।</li>
<li>&lsquo;श्रुतं तन्माहात्म्यं यदभिजनतो यच्च गुणतः&rsquo; (मालती० २।१३)। <strong>अभिजन आभिजात्यम्।</strong></li>
<li>&lsquo;येषामभिजनं प्राप्य मतिः क्रोधसमन्विता&rsquo; (रा० ५।८७।१५)। <strong>उक्तोऽर्थः।</strong></li>
<li>&lsquo;कल्याणाभिजनः साधुरदीनः सत्यवागृजुः&rsquo; (रा० २।१।२१)। <strong>कल्याणानां जन्मभूरित्यर्थः।</strong></li>
<li>&lsquo;अभिजनो ह्येष वेतसावकयोः&rsquo; (मी० शा० भा० १।२।१।१०)। <strong>अभिजनः प्रभवः।</strong></li>
<li>&lsquo;एष इत्यनेनैता आपः परामृश्यन्ते। विशुद्धवंशाभिजनाग्रहस्तः…राधवगन्धहस्ती&rsquo; (रा० ३।३१।४६)। <strong>अभिजनो जन्म।</strong></li>
<li>&lsquo;अभिजनश्च&rsquo; (पा० ४।३।९०) <strong>इति सूत्रे भाष्ये निवासो नाम यत्र सम्प्रत्युष्यते। अभिजनो नाम यत्र पूर्वैरुषितम् इत्युक्तम्। वृत्तिश्च&ndash;अभिजनः पूर्वबान्धवः। तत्सम्बन्धाद्देशो प्यभिजन इत्युच्यत इति। पूर्वबान्धवेऽर्थे वृत्तिकारवचः प्रमाणम्।</strong></li>
<li>&lsquo;सर्वो प्यभिजनः श्रीमाञ्श्रीमतः सत्यवादिनः&rsquo; (रा० २।१९।३६)। <strong>अभितो वर्तमानो जनः, परिजनः परिवार इत्यर्थः।</strong></li>
<li>&lsquo;वयसा शास्त्रतो धैर्यात्कुलेनाभिजनेन च&rsquo; (भा० उ० १२।१५)।</li>
<li>&lsquo;सह सा सहसाऽभिजनैः स्निग्धैः कुञ्जमन्दिरम्&rsquo; (सा० द० ७।१५ इत्यत्रोदाहरणम्)। <strong>उक्तोऽर्थः।</strong></li>
</ul>
<h2 id="जलप">जल्प्</h2>
<ul>
<li>{अभिजल्प्}</li>
<li>जल्प् (जप जल्प व्यक्तायां वाचि)।</li>
<li>&lsquo;ये क्षन्तारो नाभिजल्पन्ति चान्यान्&rsquo; (भा० अनु० १०२।३१)। <strong>अपवदन्ति, निन्दन्तीत्यर्थः।</strong></li>
<li>&lsquo;सोऽयमित्यभिसम्बन्धाद् रूपमेकीकृतं यदा। शब्दस्यार्थेन तं शब्दमभिजल्पं प्रचक्षते&rsquo; (वा० प० २।१२८)॥ <strong>निगदव्याख्यातम्।</strong></li>
</ul>
<h2 id="ज">जि</h2>
<ul>
<li>{अभिजि}</li>
<li>जि (जि जये, जि ज्रि अभिभवे)।</li>
<li>&lsquo;प्रामुं जयाऽभीमे जयन्तु&rsquo; (अथर्व० ६।१२६।३)। <strong>अभिजयन्तु शत्रूनभिमुखं गच्छन्तो जयं प्रतिपद्यन्तामित्यर्थः।</strong></li>
<li>&lsquo;सर्वांल्लोकान्पशुबन्धयाज्यभिजयति&rsquo; (आप० श्रौ० ७।१।१।१)। <strong>पूर्वेण समोऽर्थः।</strong></li>
</ul>
<h2 id="जव">जीव्</h2>
<ul>
<li>{अभिजीव्}</li>
<li>जीव् (जीव प्राणधारणे)।</li>
<li>&lsquo;यस्य सीता भवेद्धार्या…। अभिजीवेत्स सर्वेषु लोकेष्वपि पुरन्दरात्&rsquo; (रा० ३।३४।१८)। <strong>अभिजीवेत्=अभ्यधिकं जीवेत्।</strong></li>
</ul>
<h2 id="जञ">ज्ञा</h2>
<ul>
<li>{अभिज्ञा}</li>
<li>ज्ञा (ज्ञा अवबोधने)।</li>
<li>&lsquo;पितृपक्षे ते पार्था मातृपक्षे च वृष्णयः। द्वौ पक्षावभिजानीहि त्वमेतौ पुरुषर्षभ&rsquo; (भा० उ० १४०।१०)॥</li>
<li>&lsquo;इदं तु नाभिजानामि तव धीरस्य नित्यशः&rsquo; (भा० उ० ५४।२)।</li>
<li>&lsquo;यथाहमभिजानीयां ब्राह्मणं लक्षणैः&rsquo; (भा० आदि० २८।९)।</li>
<li>&lsquo;न पापमभिजानासि साध्वी साधुव्रते स्थिता&rsquo; (भा० वि० ३।२२)। <strong>अभिजानासि जानासि। अपार्थोऽभिः।</strong></li>
<li>&lsquo;कुब्जे त्वां नाभिजानामि श्रेष्ठां श्रेष्ठाभिवादिनीम्&rsquo; (रा० २।९।३८)। <strong>नाभिजानामि न सम्यग् जानामि।</strong></li>
<li>&lsquo;नहीदृशमहं भावमवशः प्राप्य केवलम्। यदेवमभिजानामि का व्यथा मे विजानतः&rsquo; (भा० शां० २२४।८)॥ <strong>उक्तोऽर्थः।</strong></li>
<li>&lsquo;न पुत्रमभिजानामि त्वयि जातं शकुन्तले&rsquo; (भा० आदि० ७४।७३)। <strong>नाङ्गीकरोमि। ममेदमपत्यमिति नैव प्रतिपद्ये।</strong></li>
<li>&lsquo;अहं तन्नाभिजानामि यत्कृतं न मया पूरा&rsquo; (भा० आदि० ९३।११)। <strong>उक्तोऽर्थः।</strong></li>
<li>&lsquo;नूपुरे त्वभिजानामि नित्यं पादाभिवन्दनात्&rsquo; (रा० ४।६।२२)। <strong>अभिजानामि प्रत्यभिजानामि। परिचिनोमि।</strong></li>
<li>&lsquo;अभिजज्ञे महाबुद्धिं (विदुरं) महाबुद्धिर्युधिष्ठिरः&rsquo; (भा० आश्रम० २६।२३)। <strong>प्रत्यभिजज्ञावित्यर्थः।</strong></li>
<li>&lsquo;अभिज्ञानं नरेन्द्राणां विक्षतं प्रेक्ष्य संयुगे&rsquo; (भा० शल्य० ४।५)। <strong>अभिज्ञानम् केतुम्।</strong></li>
<li>&lsquo;तस्यै भर्तुरभिज्ञानमङ्गुलीयं ददौ कपिः&rsquo; (रघु० १२।६२)। <strong>अभिज्ञानं परिचायकं चिह्नम्।</strong></li>
<li>&lsquo;वत्स योगिन्यस्मि मालत्यभिजानं धारयामि&rsquo; (मालती० )। <strong>अभिज्ञानम् प्रत्यभिज्ञानलक्षणम्।</strong></li>
<li>&lsquo;पूर्ववृत्तमभिज्ञानं भूयः सम्प्रत्यभाषत&rsquo; (रा० ५।६८।१)। <strong>अभिज्ञानं संस्मरणम्।</strong></li>
<li>&lsquo;राजभावस्त्वभिज्ञातो भवेत्&rsquo; (शा० १)। <strong>अभिज्ञातो विदित उद्भिन्नो विवृतः।</strong></li>
<li>&lsquo;अभिज्ञावचने लृट्&rsquo; (पा० ३।२।११२)। <strong>अभिज्ञा स्मरणम्।</strong></li>
</ul>
<h2 id="ड">डी</h2>
<ul>
<li>{अभिडी}</li>
<li>डी (डीङ् विहायसा गतौ)।</li>
<li>&lsquo;आभिमुख्येन गमनमभिडीनं प्रचक्षते&rsquo; (भा० कर्ण० ४१।२७)।</li>
</ul>
<h2 id="तड">तड्</h2>
<ul>
<li>{अभितड्}</li>
<li>तड् (तड आघाते)।</li>
<li>&lsquo;उल्काभिताडितशिखः शिखी शिवः&rsquo; (व० बृ० सं० ११।६१)। <strong>अभिताडिता ग्रस्ता।</strong></li>
<li>&lsquo;वाक्शरैरभिताडितः&rsquo; (रा०)। <strong>आहतः क्षत इत्यर्थः।</strong></li>
</ul>
<h2 id="तन">तन्</h2>
<ul>
<li>{अभितन्}</li>
<li>तन् (तनु विस्तारे)।</li>
<li>&lsquo;तद्वो यामि द्रविणं सद्य ऊतयो सेना स्वर्ण ततनाम नृँरभि&rsquo; (ऋ० ५।५४।१५)। <strong>अभिततनाम=अभिततान् करवाम।</strong></li>
<li>&lsquo;अभि व्रजं तत्निषे गव्यमश्व्यम्&rsquo; (ऋ० ९।१०८।६)। <strong>अभितत्निषे सन्दानितचरणं कुरु।</strong></li>
</ul>
<h2 id="तप">तप्</h2>
<ul>
<li>{अभितप्}</li>
<li>तप् (तप सन्तापे)।</li>
<li>&lsquo;तानथर्वण ऋषीनाथर्वणांश्चार्षेयानभ्यश्राम्यदभ्यतपत् समतपत्&rsquo; (गो० ब्रा० १।१।५)। <strong>अभ्यतपत्=ऊष्मणाऽकदर्थयत् सोष्मणोऽकरोत्, घर्ममन्वभावयत्।</strong></li>
<li>&lsquo;घर्म इवाभितपन् दर्भ&rsquo; (अथर्व० १९।२८।३)। <strong>अभितस्सन्तापं कुर्वन्नित्यर्थः।</strong></li>
<li>&lsquo;तस्मात् किमभितप्यन्तं वाक्शरैरुपकृन्तसि&rsquo; (भा० द्रोण० १५१।२७)। <strong>अभितप्यन्तं दुःख्यन्तम् दूयमानम्।</strong></li>
<li>&lsquo;अभितप्तमयोपि मार्दवं भजते कैव कथा शरीरिषु&rsquo; (रघु० ८।४३)। <strong>अभितप्तम् उत्तप्तम्। सन्तप्तम्। सम्यक् तापं प्राप्तम्।</strong></li>
</ul>
<h2 id="तरज">तर्ज्</h2>
<ul>
<li>{अभितर्ज्}</li>
<li>तर्ज् (तर्ज भर्त्स भर्त्सने)।</li>
<li>&lsquo;तां परुषै र्वाक्यैरभितर्ज्य&rsquo; (रा० ३।५५।३२)।</li>
</ul>
<h2 id="तस">तस्</h2>
<ul>
<li>{अभितस्}</li>
<li>तस् (तसु उपक्षये)।</li>
<li>&lsquo;बृहस्पते अभि ये नस्ततस्रे&rsquo; (ऋ० ४।५०।२)। <strong>अभिततस्रे=अभितेसिरे=उपक्षपयामासुः=लुलुण्ठुः=मुमुषुः।</strong></li>
</ul>
<h2 id="तद">तृद्</h2>
<ul>
<li>{अभितृद्}</li>
<li>तृद् (उतृदिर् हिंसानादरयोः)।</li>
<li>&lsquo;अभ्यभि हि श्रवसा ततर्दिथोत्सम्&rsquo; (ऋ० ९।११०।५)। <strong>ततर्दिथ चकर्तिथ रेदिथ विववरिथ।</strong></li>
<li>&lsquo;अभि गन्धर्वमतृणदबुध्नेषु रजःस्वा&rsquo; (ऋ० ८।७७।५)। <strong>अभ्यातृणत्=अहिनत्।</strong></li>
</ul>
<h2 id="त">तॄ</h2>
<ul>
<li>{अभितॄ}</li>
<li>तॄ (तॄ प्लवनतरणयोः)।</li>
<li>&lsquo;उभा तेरते अभि मातरा शिशुम्&rsquo; (ऋ० १।१४०।३)। <strong>अभितेरते=उपेतः। तरतिरिह गतिसामान्ये प्रयुक्तः।</strong></li>
<li>&lsquo;(हयाः) कथं नाभ्यतरंस्तात पाण्डवानामनीकिनीम्&rsquo; (भा० द्रोण० ९।२०)। <strong>नाभ्यतरन् नासादयन्। नोपायन्।</strong></li>
</ul>
<h2 id="तयज">त्यज्</h2>
<ul>
<li>{अभित्यज्}</li>
<li>त्यज् (त्यज हानौ)।</li>
<li>&lsquo;जनपदान्ते ध्रुवनिधिमापदर्थमभित्यक्तैः कारयेत्&rsquo; (कौ० अ० २।५।४)। <strong>अभित्यक्तो घोषितवधदण्डः।</strong></li>
</ul>
<h2 id="दस">दस्</h2>
<ul>
<li>{अभिदस्}</li>
<li>दस् (दसु उपक्षये)।</li>
<li>&lsquo;यो अस्माँ अभिदासति&rsquo; (ऋ० १०।९७।२३)। <strong>उपदासयतीत्यर्थः। छन्दस्युभयथेति शप आर्धधातुकत्वाण्णिलोपः।</strong></li>
<li>&lsquo;यश्चैनमभिदासति&rsquo; (छां० उ० १।२।८)। <strong>पीडयतीत्यर्थः।</strong></li>
</ul>
<h2 id="दव">दिव्</h2>
<ul>
<li>{अभिदिव्}</li>
<li>दिव् (दिवु क्रीडाविजिगीषाव्यवहारद्युतिस्तुतिमोदमदस्वप्नकान्तिगतिषु)।</li>
<li>&lsquo;प्राणान्सत्यजतां युद्धे प्राणद्यूताभिदेवने&rsquo; (भा० शल्य० १५।८)। <strong>अभिदेवनम् अभिदेवनफलकं यत्राक्षैर्दीव्यते।</strong></li>
</ul>
<h2 id="दश">दिश्</h2>
<ul>
<li>{अभिदिश्}</li>
<li>दिश् (दिश अतिसर्जने, दिशिरुच्चारणक्रिय इति भाष्यम्)।</li>
<li>&lsquo;यां यामभ्यदिशत् सा सैनमकामयत&rsquo; (पञ्च० ब्रा० १२।११)। <strong>अभ्यदिशद् निरदिशत् प्रत्यवामृशत्। अभ्यध्यायदिति वा।</strong></li>
</ul>
<h2 id="दप">दीप्</h2>
<ul>
<li>{अभिदीप्}</li>
<li>दीप् (दीपी दीप्तौ)।</li>
<li>&lsquo;सोस्त्रं तदभिदीप्यन्तमापतन्तं शितैः शरैः। तस्तम्भे बाणजालेन&rsquo; (हरि० २।७३।४६)॥ <strong>अभिदीप्यन्तम्=अभिदीप्यत्, अभिमुखं ज्वलत्। अभिदीप्यन्तमापतन्तमिति पुंसि प्रयोगौ दुष्यतः।</strong></li>
</ul>
<h2 id="दश-1">दृश्</h2>
<ul>
<li>{अभिदृश्}</li>
<li>दृश् (दृशिर् प्रेक्षणे)।</li>
<li>&lsquo;रजस्वलाभिदृष्टं च तं भागं रक्षसां विदुः&rsquo; (भा० अनु० २३।४)। <strong>अभिदृष्टमभिलक्षितं दृग्विषयीभूतम्।</strong></li>
<li>&lsquo;द्रौपद्या नः सहासीनान् अन्योन्यं योऽभिदर्शयेत्। स नो द्वादश वर्षाणि ब्रह्मचारी वने वसेत्&rsquo; (भा० आदि० २१२।२९)॥ <strong>अभिदर्शयेदात्मानमिति शेषः। अन्योऽन्यस्य संमुखे संनिदधीतेति तात्पर्यार्थः।</strong></li>
<li>&lsquo;गिरिमिमं सदा। नाशक्नुवन्नभिद्रष्टुं कुत एवाधिरोहितुम्&rsquo; (भा० वन० ११०।१४)॥ <strong>अभिद्रष्टुमुल्लोकयितुम्। उदोर्थेऽभिः।</strong></li>
<li>&lsquo;स यैः स्पष्टोऽभिदृष्टो वा संविष्टोऽनुगतोपि वा&rsquo; (भा० पु० ९।११।२२)। <strong>अपार्थोऽभिः। दृष्ट इत्येवार्थः।</strong></li>
<li>&lsquo;यत्तातो मामभिद्रष्टुं करोति प्रवणं मनः&rsquo; (मार्क० पु० २३।८९)। <strong>इहापि नार्थोऽभिना। अभिद्रष्टुं मनः प्रवणं कुरुते=दर्शनोन्मुखं करोति दर्शनोत्को भवति दिदृक्षत इति यावत्। अभियोगस्तु विज्ञेयः शङ्कातत्त्वाभियोगतः।</strong></li>
<li>&lsquo;शङ्काऽसतां तु संसर्गात् तत्त्वं होढाभिदर्शनात्&rsquo; (याज्ञ० २।५ इत्यत्र मिताक्षरायामुद्धृतं नारदवचनम्)।</li>
</ul>
<h2 id="दयत">द्युत्</h2>
<ul>
<li>{अभिद्युत्}</li>
<li>द्युत् (द्युत दीप्तौ)।</li>
<li>&lsquo;अभिद्योतिष्यते रामो भवन्तमचिरादिह&rsquo; (भट्टि० ८।८९)। <strong>अभिद्योतिष्यते त्वदन्तिके विराजिष्यते। अभिः सामीप्यमाह।</strong></li>
</ul>
<h2 id="दर">द्रा</h2>
<ul>
<li>{अभिद्रा}</li>
<li>द्रा (द्रा कुत्सायां गतौ)।</li>
<li>&lsquo;न तं तिग्मं चन त्यजो न द्रासदभि तं गुरु&rsquo; (ऋ० ८।४७।७)। <strong>अभिद्रासत् आसादयति। द्रातेः पञ्चमे लकारे तिपि रूपम्।</strong></li>
</ul>
<h2 id="दर-1">द्रु</h2>
<ul>
<li>{अभिद्रु}</li>
<li>द्रु (द्रु गतौ)।</li>
<li>&lsquo;सिन्धो यद्वाजाँ अभ्यद्रवस्त्वम्&rsquo; (ऋ० १०।७५।२)। <strong>अभ्यद्रवः=अभ्यधावः।</strong></li>
<li>&lsquo;अभ्यद्रवन्मत्स्यराजं रथव्रातेन सर्वशः&rsquo; (भा० वि० ३३।४)। <strong>उक्तोऽर्थः।</strong></li>
<li>&lsquo;पयस्यभिद्रवति भुवं युगावधौ सरित्पतिर्नहि समुपैति रिक्तताम्&rsquo; (शिशु० १७।४०)। <strong>भुवं पयसि जलेऽभिप्लवमाने सतीत्याह।</strong></li>
<li>&lsquo;अभिद्रवत्ययस्कान्तमयो निश्चेतनं यथा&rsquo; (भा० शां० २११।३)। <strong>अभिद्रवति अभिमुखं सरति।</strong></li>
<li>&lsquo;मकरन्देन प्रतिहतो जामाता बलात्कारेणाभिद्रवन्&rsquo; (मालती० ७)। <strong>अभिद्रवन् उपद्रवन् आस्कन्दन्।</strong></li>
<li>&lsquo;गजा इवान्योन्यमभिद्रवन्तः&rsquo; (मृच्छ०)। <strong>उक्तोऽर्थः।</strong></li>
<li>&lsquo;अभिद्रुतमिवारण्ये सिंहेन गजयूथपम्&rsquo; (रा० २।८।३६)। <strong>अभिद्रुतम् आक्रान्तमास्कन्नम्।</strong></li>
<li>&lsquo;जन्ममृत्युजराव्याधि-वेदनाभिरभिद्रुतम्। अपारमिव चास्वस्थं संसारं त्यजतः सुखम्&rsquo; (भा० शां० ९।३३)॥ <strong>अभिद्रुतमाक्रान्तं परीतमुपहतम्।</strong></li>
<li>&lsquo;अपरेद्युरुद्यति द्युमणावुद्दामद्युतावभिद्रुततारके&rsquo; (हर्ष० उ० १)। <strong>अभिद्रुतास्तारका न्यक्कृतास्ताराः।</strong></li>
<li>&lsquo;अभिद्रवणमाप्लावमवस्थानं सविग्रहम्&rsquo; (रा० ६।४०।२५)। <strong>अभिद्रवणं युद्धमार्गविशेषः। भारते शल्यपर्वणि ५७।१९ इत्यत्रापि गदायुद्धाङ्गत्वेनोपन्यस्तम्। वेगेनाभ्यागमनमर्थः।</strong></li>
</ul>
<h2 id="दरह">द्रुह्</h2>
<ul>
<li>{अभिद्रुह्}</li>
<li>द्रुह् (द्रुह जिघांसायाम्)।</li>
<li>&lsquo;अभिद्रुग्धा परे चेन्नो भेतव्यं परन्तप&rsquo; (भा० उ० ५५।१८)। <strong>अभिद्रुग्धा जिघांसिता द्रोहविषयं नीताः।</strong></li>
<li>&lsquo;मया पूनरेभ्य एवाभिद्रुग्धमज्ञेन&rsquo; (उत्तर० ६)। <strong>उक्तोऽर्थः। चतुर्थी तु दुरुक्ता। द्वितीया तु युक्ता।</strong></li>
<li>&lsquo;नित्यमस्मच्छरीरमभिद्रोग्धुं यतते&rsquo; (मुदा० १)। <strong>पूर्वेण समोर्थः।</strong></li>
</ul>
<h2 id="ध">धा</h2>
<ul>
<li>{अभिधा}</li>
<li>धा (डुधाञ् धारणपोषणयोः)।</li>
<li>&lsquo;चकितमभिधत्ते श्रुतिरपि&rsquo; (महिम्नः २)। <strong>वर्णयति निर्दिशति निरूपयति।</strong></li>
<li>&lsquo;अभिधास्ये च ते राजन्नक्षय्यं द्रव्यमुत्तमम्&rsquo; (भा० आश्व० ७।२४)। <strong>अभिधास्ये वक्ष्ये कथयिष्ये।</strong></li>
<li>&lsquo;कोऽभिधास्यति…स्वयमात्मनः स्तवे कथाम्&rsquo; (रा० ३।३५।२२)।</li>
<li>&lsquo;प्रभवन्तं पदस्थं च परुषं कोऽभिधास्यति&rsquo; (रा० ६।१२।७)। <strong>उक्तचर एवार्थः। साक्षात्संकेतितं योर्थमभिधत्ते स वाचकः।</strong></li>
<li>&lsquo;तन्नाम येनाभिदधाति सत्त्वं तदाख्यातं येन भावम्&rsquo; (ऋक् प्रा०  १२।५)। <strong>निगदव्याख्यातम्।</strong></li>
<li>&lsquo;केनोत्क्रमते कथं बाह्यमभिधत्ते कथमध्यात्मम्&rsquo; (प्रश्नोप० ३।१)। <strong>अभिधत्ते धारयति यच्छति।</strong></li>
<li>&lsquo;रशनाभिर्दशभिरभ्यधीताम्&rsquo; (ऋ० १०।४।६)। <strong>अबध्नीताम् (तस्करौ)। अभिपूर्वो दधातिश्छन्दसि बहुलं बन्धने वर्तते।</strong></li>
<li>&lsquo;इमाश्च काश्चन दिशः&ndash;प्रतूर्त्तं वाजिन्नाद्रवेत्यश्वमभिदधाति&rsquo; (तै० सं० ५।१।२।१)।</li>
<li>&lsquo;रज्ज्वा वै वत्सं च मातरं चाभिदधाति&rsquo; (जै० ब्रा० १।१९)।</li>
<li>&lsquo;यस्त्वा मृत्युरभ्यधत्त जायमानं सुपाशया&rsquo; (अथर्व० ३।११।८)।</li>
<li>&lsquo;शतेन पाशैरभिधेहि वरुणैनम्&rsquo; (अथर्व० ४।१६।७)।</li>
<li>&lsquo;भ्रातृव्यगवीं वाऽभिदध्याद् गोष्ठे वा न्यसेत्&rsquo; (सत्या० श्रौ० २२।२।२६)।</li>
<li>&lsquo;अभि तं निर्ऋतिर्धत्तामश्वमिवाश्वाभिधान्या&rsquo; (अथर्व० ४।३६।१०)।</li>
<li>&lsquo;मुञ्च गां वरुण पाशात् द्विषन्तं मेऽभिधेहि&rsquo; (गो० गृ० ४।१०।१८)। <strong>मन्त्र ब्रा० २।८।१३ इत्यत्राप्पेवम्।</strong></li>
<li>&lsquo;जीवान्नो अभि धेतनादित्यासः पुरा हथात्&rsquo; (ऋ० ८।६७।५)। <strong>रिरक्षिषया परीत नः, परितो नोऽवस्थिता भवतेत्याह।</strong></li>
<li>&lsquo;विजित्य युधि कौन्तेयो मगधानभ्यधाद् बली&rsquo; (भा० सभा० ३०।१६)। <strong>सेनयाऽरुधदित्यर्थः।</strong></li>
<li>&lsquo;पतिर्यद् वध्वो वाससा स्वमङ्गमभिधित्सते&rsquo; (ऋ० १०।८५।३०)। <strong>अभिधित्सते परिधातुमावरीतुमिच्छतीत्युक्तं भवति।</strong></li>
<li>&lsquo;ददर्श गां (भुवम्) तत्र सुषुप्सुरग्रे यां जीवधानीं स्वयमभ्यधत्त&rsquo; (भा० पु० ३।१३।१०)। <strong>अभ्यधत्त प्रतिसमहरत्, अन्तरधापयत्।</strong></li>
<li>&lsquo;मा कस्मै धातमभ्यमित्रिणो नः&rsquo; (ऋ० १।१२०।८)। <strong>अभिधातम् परादातम्।</strong></li>
<li>&lsquo;बृहस्पते यो नो अभि ह्वरो दधे&rsquo; (ऋ० २।२३।६)। <strong>ह्वरो जिह्मता। तदस्मदमिमुखी करोति, तल्लक्ष्यं नः करोतीत्यर्थः।</strong></li>
<li>&lsquo;अभि वो देवीं धियं दधिष्व प्र वो देवत्रा वाचं कृणुध्वम्&rsquo; (ऋ० ७।३४।९)। <strong>उक्तोऽर्थः।</strong></li>
<li>&lsquo;योऽभिधास्यति&rsquo; (भा० पु० ९।१८।३७)। <strong>अभितो धारयिष्यतीत्यर्थः। तेनाभिहितम्। मयाऽभिहितम्। तेनोक्तम्। मयोक्तमित्यर्थः।</strong></li>
<li>&lsquo;यत्र वह्निरभिहितो दुद्रवद् द्रोण्यः पशुः&rsquo; (ऋ० ५।५०।४)। <strong>अभिहितो धुरि युक्तः।</strong></li>
<li>&lsquo;पुनरभिहितो रथः पुनरुत्स्यूतं&rsquo; (आप० श्रौ० ५।२९।३)। <strong>अभिहितो युक्तस्तुरङ्गैः।</strong></li>
<li>&lsquo;सर्वाः प्रजा रश्मिभिः प्राणेष्वभिहिताः&rsquo; (श० ब्रा० २।३।३।७)। <strong>अभिहिता बद्धाः।</strong></li>
<li>&lsquo;यदि स्थ तमसावृता जालेनाभिहिता इव&rsquo; (अथर्व० १०।१।३०)। <strong>उक्तोऽर्थः।</strong></li>
<li>&lsquo;ते मौञ्जीभिरभिधानीभिरभिहिता भवन्ति&rsquo; (श० ब्रा० ६।३।१।२६)। <strong>पूर्वोदित एवार्थः।</strong></li>
<li>&lsquo;अथो यो अर्वतः शिरोऽभिधाय निनीषति&rsquo; (अथर्व० १९।५०।५)। <strong>अभिधाय बद्ध्वा।</strong></li>
<li>&lsquo;तेनाभिधाय दस्यूनां शक्रः सेनामपावपत्&rsquo; (अथर्व० ८।८।५)। <strong>अभिधाय परिवेष्ट्य।</strong></li>
<li>&lsquo;वागेव मे नाभिधेयविषयमवतरति त्रपया&rsquo; (काद०)। <strong>अभिधेयं वक्तव्यम् प्रतिपाद्यम्।</strong></li>
<li>&lsquo;पूर्वमेवाक्षरं (अक्षरं श्रेयः) चान्यदभिधेयं ततः परम्&rsquo; (भा० अनु० ६९।९)। <strong>अभिधेयं वाच्यं निन्द्यम्।</strong></li>
<li>&lsquo;भवताप्यकृपणशौण्डीर्यमभिधातव्यम्&rsquo; (मृच्छ०)। <strong>अभिधातव्यं वक्तव्यम्।</strong></li>
<li>&lsquo;एतावतामर्थानामिदमभिधानम्&rsquo; (नि० १।२०)। <strong>अभिधानं नाम, वाचकम्।</strong></li>
<li>&lsquo;अभिधानं मम माल्यवानितीदम्&rsquo; (कथा० ७।११२)। <strong>अभिधानं नामधेयं समाख्या।</strong></li>
<li>&lsquo;षट्पादतन्त्री मधुराभिधानम्&rsquo; (रा० ४।२८।३६)। <strong>अभिधानं गानम्।</strong></li>
<li>&lsquo;अभिधानप्रगल्भस्य तव प्रत्ययघातिनी&rsquo; (रा० ३।३०।३)। <strong>अभिधानप्रगल्भस्य वाचि प्रौढस्य, प्रवचनपटोः।</strong></li>
<li>&lsquo;समुत्पन्नाभिधानोस्मि वाङ्माधुर्येण तेऽनघ&rsquo; (भा० शां० ३५४।१)। <strong>समुत्पन्नाभिधानो जातबन्धनः।</strong></li>
<li>&lsquo;अश्वाभिधानीमादत्ते&rsquo; (तै० सं० ५।१।२।१)। <strong>अभिधानी बन्धनरज्जुः।</strong></li>
<li>&lsquo;ते मौञ्जीभिरभिधानीभिरभिहिता भवन्ति&rsquo; (श० ब्रा० ६।३।१।२६)। <strong>उक्तोऽर्थः।</strong></li>
<li>&lsquo;अभिधानी निदाने चत्वारि विशाखदामानि&rsquo; (सत्या० श्रौ० २४।२।६)। <strong>अभिधानी गोबन्धनार्था रज्जुः। निदाने पादबन्धनार्थे रज्जू। वत्सबन्धनार्थानि द्विशिरस्कानि दामानि। अभिधा व्यञ्जना लक्षणा इति तिस्रो वृत्तयः। अयं शब्द इममर्थमभिदधात्विति संकेतोऽभिधा।</strong></li>
<li>&lsquo;अभिधा असि भूवनमसि यन्ताऽसि&rsquo; (तै० सं० ७।१।११।१)। <strong>अभिधा इति विच्प्रत्ययान्तम्। हेऽश्व त्वं बन्धनीयोसीत्याह।</strong></li>
<li>&lsquo;मालेति चेद् ब्रूयुः स्रगित्यभिधापयीत&rsquo; (आश्व० गृ० ३।८।१३)। <strong>अभिधापयीत अभिधापयेत् उच्चारयेत्।</strong></li>
</ul>
<h2 id="धव">धाव्</h2>
<ul>
<li>{अभिधाव्}</li>
<li>धाव् (धावु गतिशुद्ध्योः)।</li>
<li>&lsquo;एष वृषा कनिक्रदद् दशभिर्जामिभिर्यतः। अभि द्रोणानि धावति&rsquo; (ऋ० ९।२८।४)। <strong>अभिधावति=अभित्वरते।</strong></li>
<li>&lsquo;कान्तेव कृतसङ्केता (नदी) समुद्रमभिधावति&rsquo; (रा० ४।४१।२४)।</li>
<li>&lsquo;प्रदीप्य यः प्रदीप्ताग्निं प्राक् चिरं नाभिधावति। भस्मापि न स विन्देत शिष्टं क्वचन भारत&rsquo; (भा० सभा० ६४।१०)॥ <strong>अभिधावति=अभित इतस्ततो धावति।</strong></li>
<li>&lsquo;मरीचितोयप्रायांस्तान् एवाभिधावति&rsquo; (भा० पु० ५।१४।१०)। <strong>अनुध्यायंस्तान् प्रति सरभसं प्रवर्तते।</strong></li>
<li>&lsquo;ग्रामघाते हिताभङ्गे पथिमोषाभिदर्शने। शक्तितो नाभिधावन्तो निर्वारया सपरिच्छदाः&rsquo; (मनु० ९।२७४)॥ <strong>अभिधावन्तो रक्षार्थमभित्वरमाणाः। हिताभङ्गे जलसेतुभङ्गे इति कुल्लूकः। क्षेत्रोत्पन्नसस्यनाशने वृतिभङ्गे चेति तु मेधातिथिः।</strong></li>
</ul>
<h2 id="ध-1">धृ</h2>
<ul>
<li>{अभिधृ}</li>
<li>धृ (धृञ् धारणे)।</li>
<li>&lsquo;युध्यमानं महेष्वासं…सर्वे ते नाभ्यधारयन्&rsquo; (भा० भीष्म० १०९।९)। <strong>नाभ्यधारयन् नासहन्त।</strong></li>
</ul>
<h2 id="धष">धृष्</h2>
<ul>
<li>{अभिधृष्}</li>
<li>धृष् (ञिधृषा प्रागल्भ्ये धृष प्रसहने)।</li>
<li>&lsquo;न बहवः समशकन्नार्भका अभि दाधृषुः&rsquo; (अथर्व० १।२७।३)। <strong>नाभिदाधृषुः=न प्रसेहिरे=नाधिचक्रिरे नाभिबभूवुः। अर्भकाः=अल्पाः।</strong></li>
<li>&lsquo;तान्नाभ्यधृष्णुवन्&rsquo; (काठक० २५।६)। <strong>जिधृषोपि धर्षणेऽर्थे प्रयोगः।</strong></li>
<li>&lsquo;ततो देवाः क्रियावन्तो दानवानभ्यधर्षयन्&rsquo; (भा० आश्व० ३।७)। <strong>उक्तोऽर्थः।</strong></li>
</ul>
<h2 id="धम">ध्मा</h2>
<ul>
<li>{अभिध्मा}</li>
<li>ध्मा (ध्मा शब्दाग्निसंयोगयोः)।</li>
<li>&lsquo;अभि दस्युं वकुरेणा धमन्तोरु ज्योतिश्चक्रथुरार्याय&rsquo; (ऋ० १।११७।२१)। <strong>अभिधमन्त उपधमन्तो वातेनाग्निं संयोजयन्तः।</strong></li>
</ul>
<h2 id="धय">ध्यै</h2>
<ul>
<li>{अभिध्यै}</li>
<li>ध्यै (ध्यै चिन्तायाम्)।</li>
<li>&lsquo;तं (सोमं) देवाश्च ऋषयश्चाभ्यध्यायन् कथमयमस्मान् सोमो राजागच्छेदिति&rsquo; (ऐ० ब्रा० १।२७)। <strong>अभ्यध्यायन् निरन्तरमचिन्तयन्।</strong></li>
<li>&lsquo;तासां रोहिणीमभ्यध्यायत्&rsquo; (तै० बा० ३।१।४।२)।</li>
<li>&lsquo;या वै श्रीरभ्यध्यासिषमिमास्ताः&rsquo; (श० ब्रा० ६।२।१।७)। <strong>उदितचर एवार्थः।</strong></li>
<li>&lsquo;यं यं देवमभिध्यायेद् भक्तियुक्तेन चेतसा&rsquo; (वराह पु० १६९।४०)। <strong>पूर्वेण समोऽर्थः।</strong></li>
<li>&lsquo;प्रजापतिर्वै स्वां दुहितरमभ्यध्यायत् दिवमित्यन्य आहुरुषसमित्यन्ये&rsquo; (ऐ० ब्रा० ३।३३)। <strong>भार्यात्वेन ध्यानमकरोदिति सायणः।</strong></li>
<li>&lsquo;प्रजापतिर्वै स्वां दुहितरमभिदध्यौ। दिवं वोषसं वा। तां सम्बभूव&rsquo; (श० ब्रा० १।७।४।१)। <strong>अभिदध्यौ चकमे कामयाञ्चक्र इत्यर्थः।</strong></li>
<li>&lsquo;अग्निर्ह ता अपोऽभिदध्यौ मिथुन्याभिः स्यामिति&rsquo; (श० ब्रा० २।१।१।५)।</li>
<li>&lsquo;इमाश्च कामेऽर्थेऽभिध्यायतेर्दिशः काश्चन दृश्याः&ndash; सोमो वै राजा दिशोऽभ्यध्यायत् स दिशोऽनुप्राविशत्&rsquo; (तै० सं० ६।४।४।१८)।</li>
<li>&lsquo;यज्ञो दक्षिणामभ्यध्यायद्&rsquo; (तै० सं० ६।१।३।२२)।</li>
<li>&lsquo;स पुनरिमं लोकमभ्यध्यायत्&rsquo; (तै० सं० १।५।९।४)।</li>
<li>&lsquo;आपो वरुणस्य पत्नय आसन् ता अग्निरभ्यध्यायत्&rsquo; (तै० ब्रा० १।१।३।८)।</li>
<li>&lsquo;ता (अपः) अग्निरभ्यध्यायत्&rsquo; (तै० ब्रा० १।१।३।८) <strong>इति।</strong></li>
<li>&lsquo;आद्वारमनुवव्राज मङ्गलान्यभिदध्युषी&rsquo; (रा० २।१६।२१)। <strong>अभिध्यायन्तीत्यर्थः। इह परार्थस्य सतृष्णं चिन्तनं नार्थः। चिन्तनमात्रं त्वर्थः।</strong></li>
<li>&lsquo;स यद्येनं मनसाऽभिध्यातः। यज्ञो नोपनमेत्&rsquo; (श० ब्रा० १२।६।१।३)। <strong>अभिध्यातः संकल्पितः, चिन्तितः।</strong></li>
<li>&lsquo;सोऽभिध्याय शरीरात् स्वात् सिसृक्षुर्विविधाः प्रजाः&rsquo; (मनु० १।८)। <strong>अभिध्याय विचिन्त्य।</strong></li>
<li>&lsquo;तथा तदनभिध्येयं वाक्यं यादवनन्दन&rsquo; (भा० शां० ४६।२७)। <strong>अनभिध्येयम् अविचारणीयम्।</strong></li>
<li>&lsquo;अभिध्योपदेशाच्च&rsquo; (ब्रह्म सू० १।४।२४)। <strong>अभिध्या=इच्छा।</strong></li>
<li>&lsquo;न चाचिकीर्षीत्परवस्त्वभिध्याम्&rsquo; (बुद्ध० २।४४)। <strong>ममेदमस्त्विति सङ्कल्पोऽभिध्या।</strong></li>
<li>&lsquo;अभिध्या वै प्रथमं हन्ति लोकान्&rsquo; (भा० उ० ४२।११)। <strong>अभिध्या विषयस्मरणम्।</strong></li>
<li>&lsquo;कामाभिध्या स्वशरीरं दुनोति&rsquo; (भा० उ० २६।५)। <strong>कामाभिध्या विषयध्यानम्। अभिध्या तु परस्य विषये स्पृहेत्यमरः।</strong></li>
<li>&lsquo;अनभिध्या परस्वेषु सर्वसत्त्वेषु सौहृदम्&rsquo; (भा० अनु० १३।५)। <strong>अनभिध्याऽलोभ।</strong></li>
<li>&lsquo;अभिध्याऽप्रख्यता चैव सर्वं लोभात्प्रवर्तते&rsquo; (भा० शां० १५८।५) <strong>अभिध्या चिन्ता दौर्मनस्यम्।</strong></li>
<li>&lsquo;ईश्वरस्तमनुगृह्णात्यभिध्यानमात्रेण&rsquo; (योगसूत्रे १।२३ भाष्ये)।</li>
<li>&lsquo;परद्रव्येष्वभिध्यानम्&rsquo; (मनु० १२।५)। <strong>परधनमन्यायेन गृह्णामीत्येवं चिन्तनम्।</strong></li>
<li>&lsquo;यो निर्वदेत संमोहाद् ब्राह्मणं वेदपारगम्। सोऽभिध्यानाद् ब्राह्मणस्य पराभूयादसं शयम्&rsquo; (भा० शां० ३२७।५०-५१)॥ <strong>अभिध्यानात् शापाद्, अनुव्याहारात्।</strong></li>
</ul>
<h2 id="धवस">ध्वंस्</h2>
<ul>
<li>{अभिध्वंस्}</li>
<li>ध्वंस् (ध्वंसु अवस्रंसने, गतौ च)।</li>
<li>&lsquo;पुत्राधिभिरभिध्वस्ताम्&rsquo; (भा० उ० ९०।९०)। <strong>मनः पीडारजोवकीर्णाम् इत्याह। अभिप्लुतामिति पाठान्तरम्।</strong></li>
<li>&lsquo;निशोऽभि वातमभिध्वंसयन् परीयात्&rsquo; (काठक० ११।६)।</li>
<li>&lsquo;यदभिध्वंसयेत्पात्राणि&rsquo; (काठक० २७।८)। <strong>उक्तोऽर्थः।</strong></li>
</ul>
<h2 id="नद">नद्</h2>
<ul>
<li>{अभिनद्}</li>
<li>नद् (नद शब्दे)।</li>
<li>&lsquo;अन्येऽन्तरिक्षेऽभ्यनदन् घर्मान्त इव तोयदाः&rsquo; (भा० सभा० १२७।१४८)। <strong>अभ्यनदन् आक्रोशन्, उच्चैराक्रन्दन्।</strong></li>
<li>&lsquo;ननाद च महानादं त्रैलोक्यमभिनादयन्&rsquo; (हरि० २।१२६।१५)। <strong>प्रतिशब्दितं कुर्वन्।</strong></li>
<li>&lsquo;किन्नरोद्गीतमधुराः प्रतिश्रुत्याभिनादिताः&rsquo; (वाचः) (हरि० २।२८।४१)। <strong>अभिनादिता नादेन पूर्णाः।</strong></li>
</ul>
<h2 id="ननद">नन्द्</h2>
<ul>
<li>{अभिनन्द्}</li>
<li>नन्द् (टुनदि समृद्धौ)।</li>
<li>&lsquo;दैवहता बहुबुद्धयो विनश्यन्ति स्वल्पधियोपि विधिरक्षिता अभिनन्दन्ति&rsquo; (पञ्चत० )। <strong>अभिनन्दन्ति स्मृध्यन्ति।</strong></li>
<li>&lsquo;रिपुं निहत्याभिननन्द वै तदा। ह्यलम्बुषं पक्वमलम्बुषं यथा&rsquo; (भा० द्रोण० १०९।३६)॥ <strong>अभिननन्द जहर्ष।</strong></li>
<li>&lsquo;अभिनन्दन्ति भूतानि विनाशे पापकर्मणः&rsquo; (रा० ५।२१।१३)। <strong>नन्दन्ति प्रसीदन्तीत्यर्थः।</strong></li>
<li>&lsquo;नाभिनन्दन्ति केलिकलाः&rsquo; (मालती० ३)। <strong>केलिकलासु न रमन्त इत्यर्थः।</strong></li>
<li>&lsquo;आत्मविडम्बनामभिनन्दन्ति&rsquo; (काद०)। <strong>विडम्बनया तुष्यन्ति, तां रोचयन्ते।</strong></li>
<li>&lsquo;अतस्ते वचो नाभिनन्दामि&rsquo; (शा० २)। <strong>न रोचये, नेदमभिमतं ममेत्यर्थः।</strong></li>
<li>&lsquo;नाभिनन्देत मरणं नाभिनन्देत जीवितम्&rsquo; (मनु० ६।४५)। <strong>अभिनन्देत=अभिनन्देत् इच्छेत्। नोभयेन प्रतिहृष्येत्, उभयत्रोदासितः स्यादित्यर्थः।</strong></li>
<li>&lsquo;अचिन्त्यं शीलगुप्तानां चरित्रं कुलयोषिताम्। इति चाभिननन्दुस्तामुपकोशां सभासदः&rsquo; (कथा० ४।८३)॥ <strong>अभिननन्दुः प्रशशंसुः शश्लाघिरे। साध्वित्यवदन्।</strong></li>
<li>&lsquo;ततोऽभ्यगच्छत् सहसा मन्दपालोपि भारत। अथ ते सर्व एवैनं नाभ्यनन्दंस्तदा सुताः&rsquo; (भा० आदि० २३३।२०)॥ <strong>नाभ्यनन्दन् नान्वमोदन्त, न मुदा प्रत्यगृह्णन्।</strong></li>
<li>&lsquo;हीनाङ्गं पृथिवीपालं नाभिनन्दन्ति देवताः&rsquo; (भा० उ० १४९।२५)। <strong>तत्र तल्लक्षणे राज्ञि न प्रसीदन्तीत्याह।</strong></li>
<li>&lsquo;वर्षोपवर्षौ तद् बुद्ध्वा साध्वीं तामभ्यनन्दताम्&rsquo; (कथा० ४।८६)। <strong>दानमानाभ्यां पर्यतोषयताम् इत्यर्थः।</strong></li>
<li>&lsquo;अभिनन्दस्व गच्छेयम्&rsquo; (रा० ४।१०।३३)। <strong>अभिनन्दस्व अभिनन्द अनुमन्यस्व। गमनं मेऽनुजानीहीत्याह।</strong></li>
<li>&lsquo;सम्यक् प्रणिहितं चार्थं पृष्टः सन्नाभिनन्दति&rsquo; (मनु० ८।५४)। <strong>नाभिनन्दति न प्रतिपद्यते नाभ्युपैति। न समाधत्त इति तु कुल्लूकः।</strong></li>
<li>&lsquo;यन्मे बभस्ति नाभिनन्दति&rsquo; (अथर्व० ९।२।२)। <strong>नाभिनन्दति न रोचते, नाह्लादयति।</strong></li>
<li>&lsquo;गान्धर्वेण विवाहेन बह्व्यो राजर्षिकन्यकाः। श्रूयन्ते परिणीतास्ताः पितृभिश्चाभिनन्दिताः&rsquo; (शा० ३।२१)॥ <strong>अभिनन्दिता अनुमोदितकर्माणः।</strong></li>
<li>&lsquo;द्वावप्यभूतामभिनन्द्यसत्त्वौ&rsquo; (रघु० ५।३१)। <strong>अभिनन्द्यं स्तुत्यं प्रशस्यम्, वन्द्यम्।</strong></li>
<li>&lsquo;आशीर्भिश्चाभिन्द्यैतां जग्मुर्नगरमेव हि&rsquo; (भा० आदि० १४५।१८)। <strong>अभिनन्द्याभिवर्ध्य।</strong></li>
<li>&lsquo;अभिनन्दा विष्फुलिङ्गाः&rsquo; (श० ब्रा० १४।९।१।१६)। <strong>अभिनन्दाः प्रमदानुभूतयः।</strong></li>
<li>&lsquo;दाहप्रपाकौ शिशिराभिनन्दा धूमायनं पित्ताभिपन्ने नयने भवन्ति&rsquo; (सुश्रुत० २।२१३)। <strong>अभिनन्दोऽभिलाषः, कामः।</strong></li>
</ul>
<h2 id="नम">नम्</h2>
<ul>
<li>{अभिनम्}</li>
<li>नम् (णम् प्रह्वत्वे शब्दे च)।</li>
<li>&lsquo;देवान्वै यज्ञो नाभ्यनमत्&rsquo; (शाङ्खा० ब्रा० १०।१)। <strong>देवान् प्रति प्रवणो नाभूदित्यर्थः। अभिनत इवोदरेण (क्षुधितः)। अभिनतो भुग्नः।</strong></li>
</ul>
<h2 id="नश">नश्</h2>
<ul>
<li>{अभिनश्}</li>
<li>नश् (णश अदर्शने)।</li>
<li>&lsquo;छन्दसि तु व्याप्तौ वर्तते। मा नो दीर्घा अभिनशन् तमिस्राः&rsquo; (ऋ० २।२७।१४)। <strong>निगदव्याख्यातम्।</strong></li>
</ul>
<h2 id="नह">नह्</h2>
<ul>
<li>{अभिनह्}</li>
<li>नह् (णह बन्धने)।</li>
<li>&lsquo;यथा सोम्य पुरुषं गन्धारेभ्योऽभिनद्धाक्षमानीय&rsquo; (छां० उ० ६।१४।१)। <strong>अभिनद्धाक्षः पटसंवृताक्षः।</strong></li>
<li>&lsquo;तस्य यथाभिनहनं प्रमुच्य प्रब्रूयात्&rsquo; (छां० उ० ६।१४।१)। <strong>अभिनहनं बन्धनम्।</strong></li>
</ul>
<h2 id="न">नी</h2>
<ul>
<li>{अभिनी}</li>
<li>नी (णीञ् प्रापणे)।</li>
<li>&lsquo;अभि सूयवसं नय&rsquo; (ऋ० १।४२।८)। <strong>अभिनय=इतो नय।</strong></li>
<li>&lsquo;स नः स्वर्गमभि नेष लोकम्&rsquo; (अथर्व० १२।३।१६)। <strong>अभिनेष=नय। पञ्चमो लकारः।</strong></li>
<li>&lsquo;सरस्वत्यभि नो नेषि वस्यो&rsquo; (ऋ० ६।६१।१४)। <strong>अभिनेषि समीपं नय।</strong></li>
<li>&lsquo;ऽभि मा वपुर्दृशये निनीयात्&rsquo; (ऋ० ७।८८।२)। <strong>अभिनिनीयात्=प्रापयेत्।</strong></li>
<li>&lsquo;सूदारालिकव्यञ्जनो वा रसप्रयोगार्थं राजवचनमर्थं चास्य लोभनीयमभिनयेत्&rsquo; (कौ० अ० १२।२।२३)। <strong>अभिनयेत् संमुखं नयेत्।</strong></li>
<li>&lsquo;केनोपायेन वै शक्यम्&rsquo; (रा० २। )। <strong>इत्यादिना राज्ञश्चिन्तामभिनयति (इति तत्र रामष्टीकाकारः)। स्वरूपमुपन्यरयतीत्यर्थः। क्रोधमभिनयति। क्रोधमाभिमुख्यं नयति नाटयतीत्यर्थः।</strong></li>
<li>&lsquo;दृष्ट्वा शरं ज्यामभिनीयमानम्&rsquo; (भा० वन० १९।२०)। <strong>अभिनीयमानम् आरोप्यमाणम्।</strong></li>
<li>&lsquo;मित्रार्थमभिनीतस्त्वम्&rsquo; (रा० ४।२८।१३)। <strong>अभिनीतः प्रवणोऽनुकूलः।</strong></li>
<li>&lsquo;आशंसा प्रधारितोऽर्थोऽभिनीतश्चानभिनीतश्च&rsquo; (पा० ३।३।१३२ सूत्रे भाष्ये)। <strong>अभिनीतः कारणयोग्यवशाच्छक्यप्राप्तिः।</strong></li>
<li>&lsquo;एतावदभिनीतार्थमुक्त्वा स जननीं वचः&rsquo; (रा० २।३९।३६)। <strong>अभिनीतार्थं निर्णीतार्थम्।</strong></li>
<li>&lsquo;वाक्यं हितमुवाचेदमभिनीतार्थमर्थवत्&rsquo; (भा० शां० १३८।७२)। <strong>अभिनीतार्थं युक्तार्थम्। युक्तेऽतिसंस्कृते मर्षिण्यभिनीत इत्यमरः।</strong></li>
<li>&lsquo;तटाभिनीतेनाम्भसा&rsquo; (कि० ८।३२)। <strong>तटाभिमुखं नीतं तटाभिनीतम्।</strong></li>
<li>&lsquo;अभिनीताश्च शिक्षाभिः&rsquo; (गजाः) (भा० भीष्म० ४६।९)। <strong>अभिनीता अभिविनीताः शिक्षिताः।</strong></li>
<li>&lsquo;अभिनीतानि शस्त्राणि&rsquo; (भा० शां० १००।१०)। <strong>संस्कृतानीत्यर्थः।</strong></li>
<li>&lsquo;गीतानि रम्याणि जगुः प्रहृष्टाः कान्ताभिनीतानि मनोहराणि&rsquo; (हरि० ८४४८)। <strong>अभिनीतान्यङ्गचेष्टाविशेषैर्युतानि।</strong></li>
<li>&lsquo;अक्षिभ्रुवौष्ठहस्तैरभिनीतं&rsquo; (पठेत्) (सुश्रुत० १।१३।६)। <strong>उक्तोऽर्थः।</strong></li>
<li>&lsquo;राजापथ्यकारिणोऽमात्यराक्षसस्य गृहजनं स्वगृहमभिनीय रक्षसि&rsquo; (मुद्रा० १।५)। <strong>अभिनीय प्रापय्य।</strong></li>
<li>&lsquo;श्रावितोस्मि श्रियं शत्रोरभिनीय च दर्शितः&rsquo; (मुद्रा० ६।१५)। <strong>अभिनीय=इहानीय।</strong></li>
<li>&lsquo;तान् ब्राह्मणान्स्वभवनमभिनीय&rsquo; (अवदा० जा० १३)। <strong>उक्तोऽर्थः।</strong></li>
<li>&lsquo;ते ह्यपरिगृहीतमभिनीय विक्रीणीरन्&rsquo; (कौ० अ० ५।२।२५)। <strong>अभिनीय दर्शयित्वा।</strong></li>
<li>&lsquo;ते भिनीयैवाहः पशुमालभन्त। तेनाभिनीयैव रात्रेः प्राचरन्&rsquo; (तै० ब्रा० १।५।६।९)। <strong>अभिनीय=परिणमय्य=नीत्वा=गमयित्वा (इति सं० शार्० को०)। प्राप्येति तु सायणः।</strong></li>
<li>&lsquo;अभिनीय निशां प्रातः प्रतिष्ठामहे&rsquo; (बृ० श्लो० सं० ८।३०)। <strong>अभिनीय नीत्वेत्यर्थः। नार्थोऽभिना।</strong></li>
<li>&lsquo;श्रुतिमभिनीय&rsquo; (शा० ३ इत्यत्र कविवाक्यम्)। <strong>श्रवणं प्रयोगेण दर्शयित्वा, किञ्चिच्छ्रूयत इति रूपयित्वा।</strong></li>
<li>&lsquo;शिक्षा नरः समिथेषु प्रहावान् वस्वो राशिमभिनेतासि भूरिम्&rsquo; (ऋ० ४।२०।८)। <strong>अभिनेतासि=आहर्तासि। ताच्छील्ये तृन्नन्तमेतत्।</strong></li>
<li>&lsquo;तद्यत्तत्र यजुः पुरस्तादेत्यभिनेतैव तदेति&rsquo; (श० ब्रा० १०।१।१।४)।</li>
<li>&lsquo;आभिमुख्यं नयन्नर्थान् विज्ञेयोऽभिनयो बुधैः&rsquo; (अग्निपु० ३४१ तमे अध्याये)। <strong>आभिमुख्यं नयन्=स्वरूपमुपन्यस्यन्।</strong></li>
<li>&lsquo;ललिताभिनयं तमद्य भर्ता मरुतां द्रष्टुमनाः सलोकपालः&rsquo; (विक्रम० २।१८)। <strong>भावव्यञ्जकोङ्गचेष्टाविशेषोऽभिनयः।</strong></li>
<li>&lsquo;स्वर्गस्य लोकस्याभिनीत्यै&rsquo; (तै० सं० ६।६।१।१)।</li>
<li>&lsquo;श्रुतिस्थिरा अप्यभिनिन्युरश्रुतिम्&rsquo; (नारा० ६१।३)। <strong>नाकर्णयाम इत्यङ्गचेष्टितेन दर्शयामासुः।</strong></li>
</ul>
<h2 id="न-1">नु</h2>
<ul>
<li>{अभिनु}</li>
<li>नु (णु स्तवने)।</li>
<li>&lsquo;अभी नवन्तेऽद्रुहः प्रियमिन्द्रस्य काम्यम्&rsquo; (ऋ० ९।१।१००)।</li>
<li>&lsquo;अभि त्वा शूर नोनुमः&rsquo; (ऋ० ७।३२।२२)। <strong>भृशं पुनः पुनर्वा स्तुम इत्यर्थः।</strong></li>
</ul>
<h2 id="नद-1">नुद्</h2>
<ul>
<li>{अभिनुद्}</li>
<li>नुद् (णुद प्रेरणे)।</li>
<li>&lsquo;दण्डकाष्ठाभिनुन्नाङ्गी चचाल भृशमाकुला&rsquo; (भा० आश्व० ५८।२९)। <strong>अभिनुन्नम्=अभितः क्षिप्तम्।</strong></li>
<li>&lsquo;ततोऽभ्यनोदयत्कृष्णो युज्यतामिति दारुकम्&rsquo; (भा० आश्व० ५२।१)। <strong>अभ्यनोदयत् प्रैरयत् प्राचोदयत्।</strong></li>
<li>&lsquo;तां यदर्वाचीमभिनुदन् गायत्यात्मन्नेव तद् वाचं प्रतिष्ठापयति&rsquo; (जै० ब्रा० १।१०२)।</li>
</ul>
<h2 id="न-2">नू</h2>
<ul>
<li>{अभिनू}</li>
<li>नू (णू स्तवने)।</li>
<li>&lsquo;अभि वाणी र्ऋषीणां सप्त नूषत&rsquo; (ऋ० ९।१०३।३)। <strong>अभिनूषत स्तुवीत।</strong></li>
<li>&lsquo;स्वर्विदो अभ्यनूषत व्राः&rsquo; (अथर्व० २।१।१)। <strong>आभिमुख्येन स्तुवन्तीत्यर्थः।</strong></li>
<li>&lsquo;तमापो अभ्यनूषत वत्सं संशिश्वरीरिव&rsquo; (ऋ० ८।५८।११)।</li>
<li>&lsquo;अभि कण्वा अनूषतापो न प्रवता यतीः&rsquo; (ऋ० ८।६।३४)।</li>
</ul>
<h2 id="पच">पच्</h2>
<ul>
<li>{अभिपच्}</li>
<li>पच् (डुपचष् पाके)।</li>
<li>&lsquo;क्षीरं स्थालीगतमभिपच्यमानम्&rsquo; (सुश्रुत० १।१४९।११)। <strong>अभिपच्यमानं श्रप्यमाणम्। श्रीयमाणम्। श्रीञः कर्मणि शानचि रूपम्।</strong></li>
</ul>
<h2 id="पत">पत्</h2>
<ul>
<li>{अभिपत्}</li>
<li>पत् (पत्लृ गतौ)।</li>
<li>&lsquo;तं रामोऽभ्यपतत् क्षिप्रं लक्ष्मणश्च महारथः&rsquo; (रा० २।३४।१८)। <strong>अभ्यागतवान् इत्यर्थः।</strong></li>
<li>&lsquo;अभिपेतुस्ततः सर्वे तस्यामात्याः शुचिव्रतम्&rsquo; (रा० २।७७।१०)। <strong>अभिपेतुरभिमुखं ययुः।</strong></li>
<li>&lsquo;यं सत्यसन्धं सहसाऽभिपेतुर्दिदृक्षया चारणसिद्धसङ्घाः&rsquo; (भा० वन० २४।२२)। <strong>अभिपेतुरभिजग्मुः।</strong></li>
<li>&lsquo;यदि वृक्षादभ्यपप्तत्फलं तत्&rsquo; (अथर्व० ६।१२४।२)। <strong>अभ्यपप्तत्=न्यपतत्=अवापतत्।</strong></li>
<li>&lsquo;एकेनैव शतस्यैष पातेनाभिपतिष्यति। हंसस्य पतितं काकः…&rsquo; (भा० कर्ण० ४१।३६)॥ <strong>अतिपतिष्यतीत्यर्थः। अतेरर्थेऽभिः।</strong></li>
<li>&lsquo;पुत्राणां नेत्रेभ्यो दुःखादभ्यपतज्जलम्&rsquo; (भा० द्रोण० १४६।१३२)। <strong>अभ्यपतत्=अवास्यन्दत।</strong></li>
<li>&lsquo;वैनतेयो यथा पक्षी गरुत्मान् पततां वरः। तथैवाभिपतिष्यामि भयं वो नेह विद्यते&rsquo; (भा० वन० १२।९०)॥ <strong>अभिपतिष्यामि उपद्रोष्यामि आस्कन्त्स्यामि।</strong></li>
<li>&lsquo;वधायाभिपपातैनान्&rsquo; (भा० आदि० १५३।२०)।</li>
<li>&lsquo;पत्तिं पदातिं रथिनं रथेशस्तुरङ्गसादी तुरगाधिरूढम्। यन्ता गजस्याभ्यपतद् गजस्थम्…&rsquo; (रघु० ७।३७)॥ <strong>उक्तोऽर्थः।</strong></li>
<li>&lsquo;(क्षिप्ता) शक्तिरभ्यपतद् वेगाल्लक्ष्मणे&rsquo; (रा० ६|८०|३४)। <strong>अभ्यपतत् अपतत्। नार्थोऽभिना।</strong></li>
<li>&lsquo;एकेनाभिपतत्यह्ना योजनानि चतुर्दश&rsquo; (भा० ५।३०५१)। <strong>अभिपतति=अतिक्रामति।</strong></li>
<li>&lsquo;हन्तुमभिपतति पाण्डुसुतम्&rsquo; (कि० १२।३६)। <strong>अभिपतति=अभित्वरते।</strong></li>
<li>तदेवासनमन्विच्छेद्यत्र नाभिपतेत् परः&rsquo; (भा० वि० ४।१३)। <strong>अभिपतेत् ममेदमिति कृत्वा तदभिमुख आगच्छेत्। अभिषजेत् परम् इति पाठान्तरम्। अभिषजेत् परिभवेत्।</strong></li>
<li>&lsquo;सारथिं चाभ्यपातयत्&rsquo; (भा० भीष्म० ४५।१५)। <strong>न्यपातयदित्यर्थः।</strong></li>
<li>&lsquo;मुक्तशापश्च राजर्षिः कालेन महता ततः। ऋतुकालेऽभिपतितो मदयन्त्या निवारितः&rsquo; (भा० आदि० १८२।२४)॥ <strong>अभिपतितः संभवायोपेतः।</strong></li>
<li>&lsquo;अभिपतितुमना लघूत्वभीतेः&rsquo; (शिशु० ७।५१)। <strong>अभिपतितुमना अपसर्तुकामा।</strong></li>
<li>&lsquo;वियदभिपातलाघवेन&rsquo; (कि० ७।२१)। <strong>अभिपातो विहरणम्।</strong></li>
<li>&lsquo;नूनं प्रियाया मम नाभिपातः&rsquo; (रा० ३।६३।८)। <strong>अभिपातो नाशः।</strong></li>
<li>&lsquo;भवन्ति हि नरव्याघ्र पुरुषा धर्मचेतसः। दीनाभिपातिनः…&rsquo; (भा० वन० ६।२३)॥ <strong>दीनपक्षपातिनः। अभिरानुकूल्ये।</strong></li>
</ul>
<h2 id="पद">पद्</h2>
<ul>
<li>{अभिपद्}</li>
<li>पद् (पद गतौ)।</li>
<li>&lsquo;यथर्तु लिङ्गान्यृतव: स्वयमेवर्तुपर्यये। स्वानि स्वान्यभिपद्यन्ते तथा कर्माणि देहिनः&rsquo; (मनु० १।३०)॥ <strong>अभिपद्यन्ते प्राप्नुवन्ति।</strong></li>
<li>&lsquo;तस्याञ्जल्युदके काचिच्छफर्येकाऽभ्यपद्यत&rsquo; (भा० पु० ८।२४।१२)। <strong>अञ्जलिजलमविन्ददित्यर्थः।</strong></li>
<li>&lsquo;ये वित्तमभिपद्यन्ते सम्यक्त्वं तेषु दुर्लभम्&rsquo; (भा० शां० २६।२०)। <strong>प्राप्नुवन्तीत्यर्थः।</strong></li>
<li>&lsquo;ऋत्विजो नाभ्यपद्यन्त&rsquo; (भा० आदि० २२३।२४)। <strong>न संन्यधीयन्त, नोपास्थिषत।</strong></li>
<li>&lsquo;समयं कृत्वा दुर्मतिर्नाभिपद्यते&rsquo; (रा० ४३०।८)। <strong>नाभिपद्यते नाभ्युपपद्यते, आपद्गतं मां नानुगृह्णातीत्याह।</strong></li>
<li>&lsquo;त्वमस्यामवस्थायां मातरं नाभिपद्यसे&rsquo; (रा० ३।५४।६)। <strong>उक्तोऽर्थः।</strong></li>
<li>&lsquo;शक्तोपि धार्ष्ट्याद्धार्दिक्यमक्रूरो नाभ्यपद्यत&rsquo; (हरि० १।३९।१३)। <strong>पूर्वेण समोऽर्थः। साहाय्यार्थं न गतवानिति शब्दार्थः। अभ्युपपत्तिरनुग्रहः (परित्राणम्) इत्यत्र परित्राणार्थं समीपगमनमेव मूलमर्थ इति विस्पष्टम्।</strong></li>
<li>&lsquo;किरन् शरशतैस्तीक्ष्णैरभिपेदे महाकपिम्&rsquo; (रा० ५।४१।२४)। <strong>अभिमुखं जगामेत्यर्थः।</strong></li>
<li>&lsquo;रावणावरजा तत्र राघवं मदनातुरा। अभिपेदे निदाधार्ता व्यालीव मलयद्रुमम्&rsquo; (रघु० १२।३२)॥ <strong>उक्तोऽर्थः।</strong></li>
<li>&lsquo;यथा कुमारो जातः स्तनमभिपद्यते&rsquo; (जै० ब्रा० १।१)।</li>
<li>&lsquo;व्यसने सज्जमानं हि यो मित्रं नाभिपद्यते&rsquo; (शुक्र० ३।२३१)। <strong>सहायो भूत्वा नोपगच्छति।</strong></li>
<li>&lsquo;क्रोशन्तं हि यथात्यर्थं नैनमभ्युपपद्यसे&rsquo; (रा० ३।५९।१८)। <strong>त्राणाय न गच्छसीत्यर्थः।</strong></li>
<li>&lsquo;अभ्यपद्यत कौन्तेयं कर्णो राजन् वृकोदरम्&rsquo; (भा० द्रोण० १३१।३०)। <strong>अभ्यपद्यत उपागमत् समासदत्।</strong></li>
<li>&lsquo;असमाप्तव्रते तस्मिन्स्वकार्यमभिपद्यताम्&rsquo; (रा० १।२९।७)। <strong>अभिपद्यताम् सम्पाद्यताम्, निर्वर्त्यताम्, साध्यताम्।</strong></li>
<li>&lsquo;अधर्मं धर्मवेषेण यद्यहं लोकसङ्करम्। अभिपत्स्ये शुभं हित्वा क्रियां विधिविवर्जिताम्&rsquo; (रा० २।१०९।६)॥ <strong>अभिपत्स्ये प्रतिपत्स्ये चरिष्यामि वर्तयिष्यामि।</strong></li>
<li>&lsquo;अस्त्रे ते वारुणाग्नेये ताभ्यां बाणसमाहिते। न यावदभ्यपद्येतां व्यावर्तदथ भास्करः&rsquo; (भा० ९८।५३)॥ <strong>नाभ्यपद्येतां न पराभूयेतामिति नीलकण्ठः।</strong></li>
<li>&lsquo;राज्यं गतजनं साधो पीतमण्डां सुरामिव। निरास्वाद्यतमं शून्यं भरतो नाभिपत्स्यते&rsquo; (रा० २।३६।१२)॥ <strong>नाभिपत्स्यते न प्रतिपत्स्यते नाङ्गी करिष्यति।</strong></li>
<li>&lsquo;मया यथोच्यमानं यदि नाभिपत्स्यसे&rsquo; (रा० ३।३९।२५)। <strong>उक्तोऽर्थः।</strong></li>
<li>&lsquo;क्षणमभ्यपद्यत जनैर्न मृषा गगनं गणाधिपतिमूर्तिरिति&rsquo; (शिशु० ९।२७)। <strong>अभ्यपद्यत स्वीकृतं प्रतिपन्नम्।</strong></li>
<li>&lsquo;मोहितः शरजालेन कर्तव्यं नाभ्यपद्यत&rsquo; (भा० द्रोण० १३३।३७)। <strong>नाभ्यपद्यत नाजानात्।</strong></li>
<li>&lsquo;न पण्डितः क्रुध्यति नाभिपद्यते&rsquo; (भा० शां० २२६।१५)। <strong>नाभिपद्यते न सज्जत इति नीलकण्ठः।</strong></li>
<li>&lsquo;दीना इतीव मे बुद्धिरभिपन्नाऽद्य तान्प्रति&rsquo; (भा० वन० ६।२४)। <strong>अभिपन्ना गता।</strong></li>
<li>&lsquo;मदान्धभावेन मयाभिपन्नो मतङ्गशापेन कुरङ्गभावः&rsquo; (महावीर० ६।४)। <strong>प्राप्त इत्यर्थः।</strong></li>
<li>&lsquo;न रोचते तद् वचनं हि तस्य कालाभिपन्नस्य विनाशकाले&rsquo; (रा० ४।१५।३१)। <strong>अभिपन्नः प्राप्तः संनिहितः कालोऽस्य। निष्ठायाः परनिपातः।</strong></li>
<li>&lsquo;कालाभिपन्नाः सीदन्ति सिकता सेतवो यथा&rsquo; (रा०)। <strong>उक्तोऽर्थः।</strong></li>
<li>&lsquo;बन्धवधभयाद्वा यः सामन्तो न्यायवृत्तिर्धार्मिकः सत्यवागविसंवादकः प्रतिग्रहीता मानयिता चाभिपन्नानाम्&rsquo; (कौ० अ० १।१८।६)। <strong>अभिपन्नानाम् प्रपन्नानामर्पितानाम्।</strong></li>
<li>&lsquo;आशया ह्यभिपन्नानामकृत्वाऽश्रुप्रमार्जनम्&rsquo; (भा० शां० ३६०।९)। <strong>उपेतानामित्यर्थः।</strong></li>
<li>&lsquo;अभिपन्नस्तु राजेन्द्रे साम्बो वृष्णिकुलोद्गतः&rsquo; (भा० वन० १६।१८)। <strong>अभिपन्नोभित आसादितः।</strong></li>
<li>&lsquo;सर्वतश्चाभिपन्नैषा धार्तराष्ट्री महाचमूः&rsquo; (भा० )। <strong>अभिग्रस्तेत्यर्थः।</strong></li>
<li>&lsquo;तस्य कृष्णाभिपन्नस्य पीडितस्य वलीयसः। मुखाद् रुधिरमत्यर्थमुज्जगाम मुमूर्षतः&rsquo; (हरि० २।३०।५१)॥</li>
<li>&lsquo;न लक्ष्मणास्मिन् मम राज्यविघ्ने माता यवीयस्यभिशङ्कितव्या। दैवाभिपन्ना…&rsquo; (रा० २।२२।३०)॥ <strong>उक्तोऽर्थः।</strong></li>
<li>&lsquo;सीता वितत्रास यथा वनान्ते सिंहाभिपन्ना गजराजकन्या&rsquo; (रा० ५।२८।१)। <strong>पूर्वेण समोऽर्थः।</strong></li>
<li>&lsquo;अभिपन्नास्मि पाञ्चालि याज्ञसेनि क्षमस्व माम्&rsquo; (भा० वन० २३३।६१)। <strong>अभिपन्नाऽपराद्धा।</strong></li>
<li>&lsquo;मयाऽभिपन्नं तं चापि न सर्पो धर्षयिष्यति&rsquo; (भा० आदि० ५०।२०)। <strong>अभिपन्नं रक्षितम्।</strong></li>
<li>&lsquo;मया दैत्याः परित्यक्ता विनष्टाः शाश्वतीः समाः। मयाऽभिपन्ना देवाश्च मोदन्ते शाश्वतीः समाः॥&rsquo; <strong>उक्तोऽर्थः।</strong></li>
<li>&lsquo;क्रन्दन्ति भर्तारमिवाभिपन्नम्&rsquo; (भट्टि० १२।६९)। <strong>अभिपन्नं मृतम्।</strong></li>
<li>&lsquo;अभिपन्नमिदं लोके राज्ञामुद्धतदण्डनम्&rsquo; (भा० शां० ३२।२०)। <strong>अभिपन्नं स्वभावजं कर्म।</strong></li>
<li>&lsquo;न चैवालभसे त्राणमभिपन्ना बलीयसा&rsquo; (भा० वि० २२।८)। <strong>अभिपन्ना परिभूता।</strong></li>
<li>&lsquo;पूर्वाभिपन्नाः सन्तश्च भजन्ते पूर्वचोदनम्&rsquo; (भा० उ० ४।९)। <strong>पूर्वम् अभिपन्नाः पूर्वं साहाय्यार्थं वृता इति नीलकण्ठः। पूर्वा चोदना प्रेरणा यस्य तमिति च सः।</strong></li>
<li>&lsquo;न तु राजाभिपन्नस्य शेषः क्वचन विद्यते&rsquo; (भा० शां० ६८।५०)।</li>
<li>&lsquo;राजाभिपन्नस्य कुतः सुखानि&rsquo; (भा० शां० ६८।५८)। <strong>उभयत्राऽभिपन्नस् तिरस्कृत इत्यनर्थान्तरम्।</strong></li>
<li>&lsquo;सर्वम् मृत्युनाऽभिपन्नम्&rsquo; (श० ब्रा० १४।६।१।५)। <strong>आक्रान्तं व्याप्तमित्यर्थः।</strong></li>
<li>&lsquo;येन चैवाभिपन्नोऽयम्&rsquo; (भा० पु० १।१३।२०)।</li>
<li>&lsquo;चिरकार्याभिपत्तिं च चिरकारी तथोच्यते&rsquo; (भा० शां० २६६।५)। <strong>कार्याभिपत्तिं कार्याधिगमम्।</strong></li>
<li>&lsquo;इतीदमवगच्छामि व्यक्तमर्थाभिपत्तितः&rsquo; (भा० कर्ण० ७।२४)। <strong>अर्थाभिपत्तिः फलोपपत्तिः।</strong></li>
<li>&lsquo;अथाभिपत्तिर्लोकस्य कर्तव्या पुण्यपापयोः&rsquo; (भा० शां० ३२।२०)। <strong>अभिपत्तिरुपपत्तिः।</strong></li>
<li>&lsquo;त एते वाचमभिपद्य पापया सिरीस्तन्त्रं तन्वते अप्रजज्ञयः&rsquo; (ऋ० १०।७१।९)।</li>
<li>&lsquo;आत्तं राज्यमिदं पश्चात्तथा भ्रात्रा यवीयसा। नाभिपत्तुमलं रामः पीतसोममिवाध्वरम्&rsquo; (रा० २।६१।१८)॥</li>
<li>&lsquo;पित्रा दत्ता नृपश्रीर्हि दायाद्यं तस्य धीमतः। नाभिपत्तुं मया शक्या सावित्री वृषलैरिव&rsquo; (रा० २।८८।१६)॥ <strong>उभयत्र स्वीकर्तुं प्राप्तुं प्रत्येषितुं वार्थः।</strong></li>
<li>&lsquo;अधि वा अगन्न त्वभिपत्तुं शक्नुमः&rsquo; (श० ब्रा० ९।५।१।६)। <strong>ग्रहीतुमित्यर्थः॥</strong></li>
<li>&lsquo;उष्णाश्रुता पीतकनेत्रता च पित्ताभिपन्ने नयने भवन्ति&rsquo; (सूश्रत० उत्तर० ६।४)। <strong>पित्ताभिपन्ने पित्तग्रस्ते।</strong></li>
<li>&lsquo;ज्ञातीनां हि मिथो भेदे यन्मित्रं नाभिपद्यते&rsquo; (भा० उ० ९३।१५)। <strong>नाभ्युपपद्यते, नानुगृह्णाति।</strong></li>
<li>&lsquo;उत्तरं प्रत्युवाचेदमभिपन्नो युधिष्ठिरे&rsquo; (भा० वि० ७१।२२)। <strong>अभिपन्नोऽपराद्धः, अपराधं कृतवान्।</strong></li>
</ul>
<h2 id="प">पा</h2>
<ul>
<li>{अभिपा}</li>
<li>पा (पा रक्षणे)।</li>
<li>&lsquo;अग्निष्ट्वाभि पातु&rsquo; (वा० सं० १३।१९)। <strong>अभितः पात्वित्यर्थः।</strong></li>
<li>&lsquo;यो वामदब्धो अभि पाति चित्तिभिः&rsquo; (ऋ० ८।५९।३)। <strong>अवेक्षते, प्रतिजागर्तीत्यर्थः।</strong></li>
</ul>
<h2 id="प-1">पू</h2>
<ul>
<li>{अभिपू}</li>
<li>पू (पूङ् पवने)।</li>
<li>&lsquo;यतोऽयं पवते। यदभिपवते&rsquo; (तै० ब्रा० २।३।९।१)। <strong>अभिपवतेऽभिलक्ष्य वाति।</strong></li>
</ul>
<h2 id="प-प">पृ पॄ</h2>
<ul>
<li>{अभिपृ|अभिपॄ}</li>
<li>पृ&ndash;पॄ (पालनपूरणयोः)।</li>
<li>&lsquo;अभि नः पूर्यतां रयिः (पा० गृ० ३।४)। <strong>अभिपूर्यतां सम्पूर्णो भवतु।</strong></li>
<li>&lsquo;जना येस्मिन्कृशधनास्तान् घनेनाभिपूरय (हरि० २।५८।६२)। <strong>अतिरोहितोर्थः।</strong></li>
<li>&lsquo;शोको मामभ्यपूरयत्&rsquo; (रा० ५।५६।१११)। <strong>शोकाप्लुता विषादाविष्टाभूवमित्याह।</strong></li>
</ul>
<h2 id="पयय">प्याय्</h2>
<ul>
<li>{अभिप्याय्}</li>
<li>प्याय् (स्फायी ओप्यायी वृद्धौ)।</li>
<li>&lsquo;अभि स्वेन पयसा पीप्यानाः&rsquo; (ऋ० ७।३६।६)। <strong>अभिपीप्यानाः=अभितो वृद्धाः। कानचि रूपम्। लिड्यङोश्चेति पीभावे द्वित्वे ह्रस्वे तुजादीनां दीर्घोऽभ्यासस्येति दीर्घः।</strong></li>
</ul>
<h2 id="परचछ">प्रच्छ्</h2>
<ul>
<li>{अभिप्रच्छ्}</li>
<li>प्रच्छ् (प्रच्छ ज्ञीप्सायाम्)।</li>
<li>&lsquo;उपशिक्षाया अभिप्रश्निनम्&rsquo; (तै० ब्रा० ३।४।६)। <strong>प्रश्नस्योपरि पुनः प्रश्नोऽभिप्रश्न इति सायणः।</strong></li>
</ul>
<h2 id="परथ">प्रथ्</h2>
<ul>
<li>{अभिप्रथ्}</li>
<li>प्रथ् (प्रथ प्रख्याने)।</li>
<li>&lsquo;प्रत्यङ् स विश्वा भुवनाभि पप्रथे&rsquo; (ऋ० ९।८०।३)। <strong>अभिपप्रथेऽभिव्याप व्यानशे।</strong></li>
</ul>
<h2 id="पल">प्लु</h2>
<ul>
<li>{अभिप्लु}</li>
<li>प्लु (प्लुङ् गतौ)।</li>
<li>&lsquo;त आदित्या लघुभिः सामभिश्चतुर्भिः स्तोमैर्द्वाभ्यां पृष्ठ्याभ्यां स्वर्गं लोकमभ्यप्लवन्त&rsquo; (गो० ब्रा० पूर्व० ४।२२)। <strong>अभ्यप्लवन्त=अभ्युपायन्। सर्वे एवामी क्लेशा अविद्याभेदाः। कस्मात्।</strong></li>
<li>&lsquo;सर्वेष्वविद्यैवाभिप्लवते&rsquo; (यो० सू० २।४ भाष्ये)। <strong>सर्वानिमान्क्लेशानभिव्याप्नोतीत्याह।</strong></li>
<li>&lsquo;रजसाभिप्लुतां नारीं नरस्य ह्युपगच्छतः&rsquo; (मनु० ४।४।१)। <strong>रजस्वलाम्, रजोवकीर्णाम्।</strong></li>
<li>&lsquo;तमसाऽभिप्लुते लोके रजसा चैव भारत&rsquo; (भा० वि० ३३।१)। <strong>अन्धकारेण नैशेन पूर्णे।</strong></li>
<li>&lsquo;पितरि प्रोषिते प्रेते व्यसनाभिप्लुतेपि वा&rsquo; (याज्ञ० २।५०)। <strong>व्यसनाभिप्लुते व्याध्याद्यभिभूते।</strong></li>
<li>&lsquo;तत्र यद् द्रव्य भूतं तदुपायाभिप्लुतम्&rsquo; (चरक० विमान० ८।८७)। <strong>उपायाभिप्लुतमुपायव्याप्तम्, उपायग्रहणगृहीतमिति यावत्।</strong></li>
<li>&lsquo;अभिप्लुतमभिक्रुद्धमेकपार्श्वावदारितम्&rsquo; (भा० भीष्म० ४६।३२)। <strong>अभीतस्याभिमुख्येन सर्पणमभिप्लुतमिति नीलकण्ठः।</strong></li>
<li>&lsquo;त्रयोऽभिप्लवाः पृष्ठ्योऽभिजित्स्वरसामान उक्थ्या वाग्निष्टोमा वा&rsquo; (वाराह श्रौ० ११।२।३।११)। <strong>गवामयने यागेऽन्तराचर्यमाणोऽनुष्ठानविशेषोऽभिप्लवो भवति।</strong></li>
</ul>
<h2 id="भज">भज्</h2>
<ul>
<li>{अभिभज्}</li>
<li>भज् (भज सेवायाम्)।</li>
<li>&lsquo;यो भागो मामभिभजते स दीयताम्&rsquo; (पा० १।४।९० सूत्रे न्यासे)।</li>
</ul>
<h2 id="भ">भा</h2>
<ul>
<li>{अभिभा}</li>
<li>भा (भा दीप्तौ)।</li>
<li>&lsquo;मा त्वा काचिदभिभा विश्व्या विदत्&rsquo; (ऋ० २।४२।१)। <strong>अभिभा दुर्निमित्तम्।</strong></li>
</ul>
<h2 id="भष">भाष्</h2>
<ul>
<li>{अभिभाष्}</li>
<li>भाष् (भाष व्यक्तायां वाचि)।</li>
<li>&lsquo;भोभवत्पूर्वकं त्वेनमभिभाषेत धर्मवित्&rsquo; (मनु० २।१२८)। <strong>आलपेत् सम्बोधयेत् इत्यर्थः।</strong></li>
<li>&lsquo;नोदक्ययाऽभिभाषेत&rsquo; (मनु० ४।५७)। <strong>अभिभाषणमाभाषणमालापः।</strong></li>
<li>&lsquo;निशाचरीणां प्रत्यक्षमक्षमं चाभिभाषणम्&rsquo; (रा० ५।२९।९)। <strong>उक्तोऽर्थः।</strong></li>
<li>&lsquo;गुरुतल्प्यभिभाष्यैनस्तप्ते स्वप्यादयोमये&rsquo; (मनु० ११।१०३)। <strong>अभिभाष्य विख्याप्य।</strong></li>
</ul>
<h2 id="भ-1">भू</h2>
<ul>
<li>{अभिभू}</li>
<li>भू (भू सत्तायाम्)।</li>
<li>&lsquo;अभि यो विश्वा भुवना बभूव&rsquo; (ऋ० ४।१६।५)। <strong>सर्वेभ्यो लोकेभ्यो ज्यायान्भवतीत्याह।</strong></li>
<li>&lsquo;अभि द्विषन्तं भविष्यामि&rsquo; (श० ब्रा० १२।४।४।३)। <strong>अभिभविष्यामि न्यक् करिष्यामि।</strong></li>
<li>&lsquo;सिंहनादं च सैन्यानां भीमसेनरवोऽभ्यभूत्&rsquo; (भा० भीष्म० ४४।९)। <strong>अभ्यभूत्=अधर्यकार्षीत्।</strong></li>
<li>&lsquo;परं योनेरवरं ते कृणोमि मा त्वा प्रजाऽभिभूत्&rsquo; (अथर्व० ७।३५।३)।</li>
<li>&lsquo;अभी षु णः सखीनामविता जरितॄणाम्। शतं भवास्यूतिभिः&rsquo; (ऋ० ४।३१।३)॥</li>
<li>&lsquo;धर्मे नष्टे कुलं कृत्स्नमधर्मोऽभिभवत्युत&rsquo; (गीता० १।४०)। <strong>अभिभवति बाधते पराजयते प्रभवति अधिकुरुते।</strong></li>
<li>&lsquo;विपदोऽभिभवन्त्यविक्रमम्&rsquo; (कि० २।१४)। <strong>अभिभवन्ति धर्षयन्ति आक्रामन्ति आस्कन्दन्ति।</strong></li>
<li>&lsquo;कृतपूर्वाणि यान्यस्य व्यञ्जनानि सुशिक्षितैः। तान्यप्यभिभविष्यामि&rsquo; (भा० वि० २।३)॥ <strong>अभिभविष्यामि=अतिशयिष्ये, विशेषयिष्यामि।</strong></li>
<li>&lsquo;परित्रायध्वं मामनेन मधुकरेणाभिभूयमानाम्&rsquo; (श० १)। <strong>अभिभूयमानां विप्रक्रियमाणां कदर्थ्यमानाम्।</strong></li>
<li>&lsquo;पुत्रस्नेहाभिभूतेन मया चाप्यकृतात्मना। धर्मे स्थिता महात्मानो निकृताः पाण्डुनन्दनाः&rsquo; (भा० द्रोण० १३३।१२)॥ <strong>स्नेहाभिभूतेन स्नेहवशंवदेन स्नेहेन परवता स्नेहपराजितेन।</strong></li>
<li>&lsquo;श्रियाऽभिभूतं देवेशं दुर्निरीक्ष्यतरं हरिम्&rsquo; (हरि० २।५५।३३)। <strong>अभिभूतं व्याप्तम्।</strong></li>
<li>&lsquo;एकश्चित्सन्नभिभूतिः&rsquo; (ऋ० ८।१६।८)। <strong>उक्तोर्थः।</strong></li>
<li>&lsquo;आजगाम ततः पम्पां लक्ष्मणेन सहाभिभूः&rsquo; (रा० ३।७५।११)। <strong>अभिभूरभिभावकः। सह प्रभुरिति पाठान्तरम्।</strong></li>
<li>&lsquo;अभिभूर्यशो अभिभूरग्निरभिभूः सोमो अभिभूरिन्द्रः&rsquo; (अथर्व० ६।९७।१)।</li>
<li>&lsquo;त्वष्टारमिन्द्रो जनुषाऽभिभूय&rsquo; (ऋ० ३।४८।५)।</li>
<li>&lsquo;अभिभूय विभूतिमार्तवीम्&rsquo; (रघु० ८।३६)। <strong>अभिभूय=अतिशय्य।</strong></li>
<li>&lsquo;अभीवर्तो अभिभवः सपत्नक्षयणो मणिः&rsquo; (अथर्व० १।२९।४)। <strong>अभिभवोऽभिभावी।</strong></li>
<li>&lsquo;निरभिभवसाराः परकथाः&rsquo; (भर्तृ०)। <strong>अभिभवस्तिरस्कारः। अवमानोऽधिक्षेपः।</strong></li>
<li>&lsquo;वैशाखशुक्लद्वादश्यां स्वप्ने योऽभिभवं तव। करिष्यति स ते भर्ता रजिपुत्रि भविष्यति&rsquo; (वि० ३२।५।१४)॥ <strong>अभिभवो हठात् संभोगः।</strong></li>
</ul>
<h2 id="मन">मन्</h2>
<ul>
<li>{अभिमन्}</li>
<li>मन् (मन ज्ञाने)।</li>
<li>&lsquo;अर्जुनं वासुदेवं च यौ तौ लोकोऽभिमन्यते&rsquo; (भा० आदि० २२४।९)। <strong>वस्तुतो नरनारायणौ सन्तौ तावर्जुनवासुदेवौ जानाति। अभिभानोऽन्यथाग्रहणम् मिथ्याज्ञानम्।</strong></li>
<li>&lsquo;अवीरामिव मामयं शरारुरभिमन्यते&rsquo; (अथर्व० २०।१२६।९)। <strong>उक्तोऽर्थः।</strong></li>
<li>&lsquo;वृद्धांश्च तात वैद्यांश्च ब्राह्मणांश्चाभिमन्यसे&rsquo; (रा० २।१००।१३)। <strong>अभिमन्यसे बहु मन्यसे।</strong></li>
<li>&lsquo;न पश्चात्तेऽभिमन्यन्ते सुधामपि सुरोपमाः&rsquo; (रा० २।६१।१३)। <strong>अभिमन्यन्तेऽनुमन्यन्ते।</strong></li>
<li>&lsquo;असौ ते मुख्यो यौवनोत्सिक्तो भार्यां स्नुषां दुहितरं वाऽभिमन्यते&rsquo; (कौ० अ० ५।१।५१)। <strong>इयं मे गम्या स्यादितीच्छति।</strong></li>
<li>&lsquo;न त्वेव ज्यायसीं वृत्तिमभिमन्येत कर्हिचित्&rsquo; (मनु० १०।९५)। <strong>नाभिमन्येत न कामयेत।</strong></li>
<li>&lsquo;यथा कथा च परपरिग्रहमभिमन्यते&rsquo; (आप ध० १।१०।२८।१)। <strong>ममायमस्त्विति कामयते।</strong></li>
<li>&lsquo;यो वाऽयं देवः पशनामीष्टे न वा हैनमभिमन्येत&rsquo; (श० ब्रा० ३।६।२।२०)। <strong>उक्तोऽर्थः।</strong></li>
<li>&lsquo;अप्रार्थनीयामिह यां सूतपुत्राभिमन्यसे&rsquo; (भा० वि० १४।३४)। <strong>कामयस इत्यर्थः।</strong></li>
<li>&lsquo;कच्चिन्म परदारान्वा राजपूत्रोऽभिमन्यते&rsquo; (रा० २।७२।४५)। <strong>उक्तोऽर्थः।</strong></li>
<li>&lsquo;न चेत्तदभिमन्येत तस्मै दद्यामहं पुनः&rsquo; (भा० कर्ण० ३८।३)। <strong>अल्पमिति कृत्वा नेच्छेत्, नाभिनन्देत्। अभिमन्येत अवजानीतेति नीलकण्ठः। स च तात्पर्यार्थः। अवजानीयादिति तु पाणिनीयाः साधु पश्यन्ति।</strong></li>
<li>&lsquo;माऽभिमंस्थाः&rsquo; (श० ब्रा० ७।५।२।१७)। <strong>मा क्षणिष्ठाः, माऽभिद्रुह इत्यर्थः।</strong></li>
<li>&lsquo;योऽस्मान्ब्रह्मणस्पतेऽदेवो अभिमन्यते&rsquo; (अथर्व० ६।६।१)। <strong>अभिहन्तव्यान् जानातीत्यर्थः। अभिपूर्वो मन्यतिश्छन्दसि बहुलं हिंसायां वर्तते।</strong></li>
<li>&lsquo;तत्रेमाः काश्चन दिश उदाह्रियन्ते—परिवृङ्ग्घि हरसा माऽभिमंस्थाः&rsquo; (काण्व सं० १४।४; श० ब्रा० ७।५।२।१७)। <strong>मा त्वा क्रव्यादभिमंस्त। मम त्वमाहार इत्यभिमानं मा करोतु।</strong></li>
<li>&lsquo;विश्वरूपं त्वाष्ट्रमभ्यमंस्त&rsquo; (ऐ० ब्रा० ७।२८)। <strong>अहिंसीदित्यर्थः।</strong></li>
<li>&lsquo;नास्य रुद्रः प्रजां पशूनभिमन्यते&rsquo; (तै० ब्रा० १।५।६।७)। <strong>न हिनस्ति, हन्तुं नेच्छति। इति।</strong></li>
<li>&lsquo;शत्रवो नाभिमन्यन्ते भक्षान् विषकृतानिव&rsquo; (रा० २।८८।२५)। <strong>अभिभवितुं न स्मरन्ति (राजधानीम् ) इति गोविन्दराजः।</strong></li>
<li>&lsquo;ये राष्ट्रमभिमन्यन्ते राज्ञो व्यसनमीयुषः&rsquo; (भा० उ० १६६।६)। <strong>ये राष्ट्रमस्मदीयमिदमस्माभी रक्षणीयमित्यभिमानवन्त इति नीलकण्ठः।</strong></li>
<li>&lsquo;अतिवादांस्तितिक्षेत नाभिमन्येत कञ्चन&rsquo; (भा० शा० २७८।६)। <strong>कञ्चनोद्दिश्याभिमानं न कुर्यादित्याह। यो न कामयते किञ्चिन्न किञ्चिदभिमन्यते। अभिमानं न गच्छतीत्यर्थः।</strong></li>
<li>&lsquo;यथा दाण्डक्यो नाम भोजः कामाद् ब्राह्मणकन्यामभिमन्यमानः&rsquo; (कौ० अ० १।६।५)। <strong>इयं मे गम्या स्यादितीच्छन्।</strong></li>
<li>&lsquo;नास्ति जीवितादन्यदभिमततरमिह जगति सर्वजन्तूनाम्&rsquo; (काद०)। <strong>अभिमतमिष्टम्, संमतम्।</strong></li>
<li>&lsquo;अभिमतफलशंसी चारु पुस्फोर बाहुः&rsquo; (भट्टि० १।२७)।</li>
<li>&lsquo;इक्ष्वाकुवंशोऽभिमत प्रजानाम्&rsquo; (उत्तर० १।४४)।</li>
<li>&lsquo;न किल भवतां स्थानं देव्या गृहेऽभिमतं ततः&rsquo; (उत्तर० ३।३२)। <strong>अभिमतमनुमतम्।</strong></li>
<li>&lsquo;माहात्म्याभिमतानामपि कपिलकणभुक् प्रभृतीनाम्&rsquo; (ब्र० सू० शां० भा०)। <strong>अभिमतानां सत्कृतानाम्।</strong></li>
<li>&lsquo;अभिमतेऽनुमते वा&rsquo; (आश्व० गृ० ४।९।१२)। <strong>तदन्नमभिमन्यन्ते आत्मसात्कुर्वन्ति अस्मभ्यमेव देहीति।</strong></li>
<li>&lsquo;न विक्रिया विश्वसुहृत्सखस्य साम्येन वीताभिमतेस्तवापि&rsquo; (भा० पु० ५।१०।२५)। <strong>अभिमतिरभिमान आत्मसंभावना, आहोपुरुषिका, अहंयुता।</strong></li>
<li>&lsquo;सदाभिमानैकधना हि मानिनः&rsquo; (शिशु० १।६७)। <strong>अभिमान आत्मसंमानः, स्वस्मिन्गुरुत्वबुद्धिः।</strong></li>
<li>&lsquo;मुनिरस्मि निरागसः कुतो मे भयमित्येष न भूतयेऽभिमानः&rsquo; (कि० १३।७)। <strong>एषोऽभिमान एषा कल्पना।</strong></li>
<li>&lsquo;ये चरन्त्यभिमानानि सृष्टार्थमनुषङ्गिणः&rsquo; (भा० शां० १६८।२३)। <strong>अभिमानानि सर्वतः प्रमाणानि शास्त्रादीनि।</strong></li>
<li>&lsquo;विश्वा मृधो अभिमातीर्जयेम&rsquo; (अथर्व० १८।२।५९)। <strong>अभिमातीहिंसकाञ्शत्रून् इति सायणः।</strong></li>
<li>&lsquo;इन्द्राभिमातिषाह्ये&rsquo; (अथर्व० २०।१९।३)। <strong>अभिमातयः शत्रवः।</strong></li>
<li>&lsquo;सपत्नहाग्ने अभिमातिजिद् भव&rsquo; (अथर्व० २।६।३)। <strong>उक्तोऽर्थः।</strong></li>
<li>&lsquo;स हि ष्मा विश्वचर्षणिरभिमाति सहो दधे&rsquo; (ऋ० ५।२३।४)। <strong>अभिमाति हिंसकं घातुकम्।</strong></li>
<li>&lsquo;…ऽभिमातिं कयस्य चित्। तिग्मं न क्षोदः प्रतिघ्नन्ति भूर्णयः&rsquo; (ऋ० ८।२५।१५)। <strong>अभिमातिः कपटप्रबन्ध इति संस्कृतशार्मण्यकोषः।</strong></li>
<li>&lsquo;अभिमानं च मानं च त्यक्त्वा&rsquo; (रा० २।५८।१६)। <strong>साधारण्याभिमानात्। साधारण्यं मत्वा, समुत्प्रेक्ष्य।</strong></li>
<li>&lsquo;न सा स्त्री त्वभिमन्तव्या यस्यां भर्ता न तुष्यति&rsquo; (पञ्चत० ३।१५४)। <strong>नाभिमन्तव्या न मन्तव्या, न गणयितव्या, पत्नीति बुद्ध्या न द्रष्टव्या।</strong></li>
<li>&lsquo;धन्यं यशस्यमायुष्यमिदमाख्यानमुत्तमम्। बुभूषताऽभिमन्तव्यम्…&rsquo; (भा० अनु० २।९५)॥ <strong>अभिमन्तव्यम् एष्टव्यम्।</strong></li>
<li>&lsquo;अनभिमानुको हैष देवः प्रजा भवति&rsquo; (आश्व० गृ० ४।१०।२८)। <strong>अभिमानुक आघातुकः। प्रजा इति द्वितीयाबहुवचनम्।</strong></li>
</ul>
<h2 id="मनतर">मन्त्र्</h2>
<ul>
<li>{अभिमन्त्र्}</li>
<li>मन्त्र् (मत्रि गुप्तपरिभाषणे)।</li>
<li>&lsquo;गायत्र्या चाभिमन्त्रयेत्&rsquo; (याज्ञ० ३।३२५)। <strong>गायत्र्युच्चारणेन संस्कुर्यादित्यर्थः। उपाकृतः पशुरसौ योऽभिमन्त्र्य क्रतौ हतः (इत्यमरः)।</strong></li>
<li>&lsquo;वामदेवाभिमन्त्रितोऽश्वः&rsquo; (उत्तर० २)। <strong>वामदेव्यमन्त्रैः संस्कृतः।</strong></li>
<li>&lsquo;प्रणयन्तु भवन्तो मां यथेष्टमभिमन्त्रिताः&rsquo; (भा० सभा० ३५।३)। <strong>अभिमन्त्रिताः प्रार्थिताः।</strong></li>
</ul>
<h2 id="म">मा</h2>
<ul>
<li>{अभिमा}</li>
<li>मा (मा माने, माङ् माने)।</li>
<li>&lsquo;यज्ञस्य (सोमः) प्रमाभिमोन्मा प्रतिमा वेद्यां क्रियमाणायाम्&rsquo; (काठक० ३४।१४)। <strong>अभिमा विस्तारमानम्।</strong></li>
<li>&lsquo;यज्ञस्य त्वा प्रमयाऽभिमया परिमयोन्मया परिगृह्णामि&rsquo; (आप० श्रौ० ४।५।४, ९।१३।६)। <strong>उक्तोऽर्थः।</strong></li>
</ul>
<h2 id="मह">मिह्</h2>
<ul>
<li>{अभिमिह्}</li>
<li>मिह् (मिह सेचने)।</li>
<li>&lsquo;देवी देवयजनी सा दीक्षितेन नाभिमिह्या&rsquo; (=नाभिमेह्या) (श० ब्रा० ३।२।२।२०)। <strong>तस्या उपरि दीक्षितो न मेहेत् न मूत्रयेत्।</strong></li>
</ul>
<h2 id="म-1">मृ</h2>
<ul>
<li>{अभिमृ}</li>
<li>मृ (मृङ् प्राणत्यागे)।</li>
<li>&lsquo;गुरुणाभिमृता अन्यतो वाऽपक्षीयमाणाः&rsquo; (आश्व० गृ० ४।७।१)। <strong>येषु जीवत्सु गुरुर्म्रियते ते गुरुणाभिमृताः। द्वौ चराभिमरौ स्पशौ (इत्यमरः)। अभिम्रियत इत्यभिमरः। प्राणनिरपेक्षस्तीक्ष्णाख्यः, यो द्रव्यहेतो र्व्यालं वा हस्तिनं वा योधयतीति स्वामी।</strong></li>
</ul>
<h2 id="मद">मृद्</h2>
<ul>
<li>{अभिमृद्}</li>
<li>मृद् (मृद क्षोदे)।</li>
<li>&lsquo;कृतोऽभिमर्दः कुरुभिः प्रसह्य&rsquo; (द्रौप० ६।८) <strong>(अभिमर्दः कदनं विशसनम्।</strong></li>
<li>&lsquo;कथं शक्ष्यामहे ब्रह्मन् दानवैरभिमर्दनम्&rsquo; (भा० शां० २०९।१२)। <strong>अभिमर्दनम् अभ्यामर्दः, युद्धम्, आयोधनम्।</strong></li>
</ul>
<h2 id="मश">मृश्</h2>
<ul>
<li>{अभिमृश्}</li>
<li>मृश् (मृश आमर्शने, आमर्शनं स्पर्शः)।</li>
<li>&lsquo;तया त्वाभि मृशामसि&rsquo; (अथर्व० ३।२५।६)। <strong>अभिमृशामसि अभिमृशामः, अभितः स्पृशामः।</strong></li>
<li>&lsquo;अथास्या उदरमभिमृशति&rsquo; (शां० गृ० १।२२।१४)। <strong>उक्तोऽर्थः।</strong></li>
<li>&lsquo;नश्येदभिमृशन्सद्यो मृगः कूटमिव स्पृशन्&rsquo; (भा० शां० ६८।५२)। <strong>अभिमृशन् स्पृशन्। राजस्वमिति शेषः। कूटं मारणयन्त्रम्।</strong></li>
<li>&lsquo;सोऽमृष्यमाणो वचसाऽभिमृष्टः&rsquo; (भा० वि० ६६।१)। <strong>अभिमृष्टस्तुन्नः। अत्र मृशस्तोदनमर्थो यथा मर्मस्पृग् इत्यत्र स्पृशः। अभिरर्थं विशिनष्टि।</strong></li>
<li>&lsquo;उष्णांशुकराभिमर्शात्&rsquo; (शिशु० ४।१६)। <strong>अभिमर्शः स्पर्शः।</strong></li>
<li>&lsquo;कृताभिमर्शामनुमन्यमानः&rsquo; (शा० ५।२०)। <strong>अभिमर्शो दूषणम्।</strong></li>
<li>&lsquo;परदाराभिमर्शेषु प्रवृत्तान्&rsquo; (मनु० ८।३५२)।</li>
<li>&lsquo;पराभिमर्शो न तवास्ति पितुर्गृहे। कः करं प्रसारयेत्पन्नगरत्नसूचये&rsquo; (कु० ५।४३)॥ <strong>उक्तोर्थः।</strong></li>
<li>&lsquo;कन्याप्रदानं प्रति समुत्पन्नोऽभिमर्शः&rsquo; (प्रतिज्ञा० २)। <strong>अभिमर्शो विमर्शः। अभिरस्थाने।</strong></li>
<li>&lsquo;निवर्तय मनः पापात्परदाराभिमर्शनात्।&rsquo; (भा० उ० १२।४)। <strong>अभिमर्शनं दूषणं धर्षणम्।</strong></li>
<li>&lsquo;निवर्तय मतिं नीचां परदाराभिमर्शनात्।&rsquo; (रा० ३।५०।७)।</li>
<li>&lsquo;दूषितं धर्मशास्त्रज्ञैः परदाराभिमर्शनम्&rsquo; (भा० अनु० १९।८९)। <strong>उक्तोऽर्थः।</strong></li>
<li>&lsquo;दक्षिणानामदानं च ब्राह्मणस्वाभिमर्शनम्&rsquo; (भा० शां० ३४।१३)। <strong>अभिमर्शनमामर्शनमाच्छेदनम्। अपहारः।</strong></li>
<li>&lsquo;अत्रैव कीर्त्यते सद्भिर्ब्राह्मणस्वाभिमर्शने&rsquo; (भा० अनु० ७०।१)। <strong>उक्तोऽर्थः।</strong></li>
<li>&lsquo;परदाराभिहर्तारः परदाराभिमर्शिनः&rsquo; (भा० अनु० २३।६१)। <strong>अभिमर्शका दूषकाः, जाराः।</strong></li>
</ul>
<h2 id="मष">मृष्</h2>
<ul>
<li>{अभिमृष्}</li>
<li>मृष् (मृष तितिक्षायाम्)।</li>
<li>&lsquo;सर्वतः समुपेतस्य तव (दशग्रीवस्य) तेनाभिमर्षणम्&rsquo; (रा० ६।१११।८)। <strong>अभिमर्षणं प्रसहनं पराभवः।</strong></li>
</ul>
<h2 id="म-2">मे</h2>
<ul>
<li>{अभिमे}</li>
<li>मे (मेङ् प्रणिदाने)।</li>
<li>&lsquo;स हि ष्मा विचर्षणिरभिमाति सहो दधे&rsquo; (ऋ० ५।२३।४)। <strong>अभिमाति हिंसकं धातुकं जिह्मम्। अपरेऽभिमातीति मन्यतेरभिपूर्वस्य रूपं पश्यन्ति। तन्नोऽभिमतम्।</strong></li>
</ul>
<h2 id="मथ">मेथ्</h2>
<ul>
<li>{अभिमेथ्}</li>
<li>मेथ् (मेथृ मेधृ संगमे)।</li>
<li>&lsquo;तयोः शयानयोः। यजमानोऽभिमेथति&rsquo; (श० ब्रा० १३।५।२)। <strong>अभिमेथति=आह्वयति।</strong></li>
</ul>
<h2 id="यज">यज्</h2>
<ul>
<li>{अभियज्}</li>
<li>यज् (यज देवपूजासङ्गतिदानेषु)।</li>
<li>&lsquo;देवता अभियजेत्&rsquo; (गो० गृ० ४।७।१६)। <strong>हविर्भिः पूजयेदित्याह।</strong></li>
<li>&lsquo;आमावास्येन हविषा पूर्वपक्षमभियजते&rsquo;  (पञ्चरा० ३।७।१२) <strong>उक्तोऽर्थः।</strong></li>
<li>&lsquo;पक्षान्ता उपवस्तव्याः, पक्षादयोऽभियष्टव्याः&rsquo; (गो० गृ० १।५।५-६)।</li>
</ul>
<h2 id="य">या</h2>
<ul>
<li>{अभिया}</li>
<li>या (या प्रापणे, प्रापणमिह गतिः)।</li>
<li>&lsquo;शैनेयस्त्वरितो राजन्कृतवर्म्माणमभ्ययात्&rsquo; (भा० द्रोण० ११५।३)। <strong>अभ्ययात् अभिमुखमयात्, तं प्रार्थयतेत्यर्थः।</strong></li>
<li>&lsquo;अभिययुः सरसो मधुसंभृतां कमलिनीम्&rsquo; ( )।</li>
<li>&lsquo;अभिययौ स हिमाचलमुच्छ्रितम्&rsquo; (कि० ५।१)। <strong>अभिलक्ष्य जगामेत्यर्थः।</strong></li>
<li>&lsquo;अभियास्यति मां कोपात्सम्बन्धी सुमहाबलः&rsquo; (भा० उ० १९०।१४)। <strong>माम्प्रत्यभियानं करिष्यति, मां प्रार्थयिष्यते।</strong></li>
<li>&lsquo;ऽभि स्पृधो यासिषद् वज्रबाहुः&rsquo; (ऋ० १।१७४।५)। <strong>उक्तोऽर्थः।</strong></li>
<li>&lsquo;अन्यत्र राज्ञामभियातु मन्युः&rsquo; (अथर्व० ६।४०।२)। <strong>यात्वित्येवार्थः।</strong></li>
<li>&lsquo;तत्रैनं नागराः सर्वे सत्कारेणाभ्ययुस्तदा।&rsquo; <strong>सभाजयितुं पुरत प्रासरन्नित्याह।</strong></li>
<li>&lsquo;निर्यान्तो वाऽभियान्तो वा नरमुख्या यथा पुरा&rsquo; (रा० २।७१।२४)। <strong>अभियान्तः प्रविशन्तः।</strong></li>
<li>&lsquo;कुबेरादभियास्यमानात्&rsquo; (रघु० ५।३०)। <strong>अभियातुमिष्यमाणात्, प्रार्थयिष्यमाणात्, अभिषेणयिष्यमाणात्।</strong></li>
<li>&lsquo;अभियाता प्रहर्ता च&rsquo; (रा० २।१।२९)। <strong>अभियाताऽभिमुखं याता। दुर्गप्रदेशावलम्बनेन यो न युध्यते तल्लक्षणः। प्रहर्ता नासीरे स्थित्वा प्रथमं प्रहरतीत्येवंविध इति टीकाकृद्रामः।</strong></li>
</ul>
<h2 id="यच">याच्</h2>
<ul>
<li>{अभियाच्}</li>
<li>याच् (टुयाचृ याच्ञायाम् )।</li>
<li>&lsquo;शिरसा त्वभियाचेऽहं कुरुष्व करुणां मयि&rsquo; (रा० २।१०६।२९)। <strong>याच इत्येवार्थः। नार्थोऽभिना।</strong></li>
<li>&lsquo;सगरं चाभ्ययाचन्त सर्वे प्राञ्जलयः स्थिताः&rsquo; (भा० वन० १०७।४१)। <strong>उक्तोऽर्थः। अभ्यभाषन्तेति पाठान्तरम्।</strong></li>
</ul>
<h2 id="य-1">यु</h2>
<ul>
<li>{अभियु}</li>
<li>यु (यु मिश्रणामिश्रणयोः।</li>
<li>&lsquo;स्त्रीयोनिरभियुत एनां गर्भः&rsquo; (नि० २।१९)। <strong>अभियुत आमिश्रीभूत इति दुर्गः।</strong></li>
</ul>
<h2 id="यज-1">युज्</h2>
<ul>
<li>{अभियुज्}</li>
<li>युज् (युजिर् योगे, युज समाधौ)।</li>
<li>&lsquo;यां गतिमभियुङ्क्ते तां गतिं गत्वाऽन्ततो विमुञ्चते&rsquo; (शा० ब्रा० १।८।३।२७)। <strong>अभियुङ्क्ते रथं तुरङ्गेण युनक्ति।</strong></li>
<li>&lsquo;सञ्जयाचक्ष्व येनास्मान् पाण्डवा अभ्ययुञ्जत&rsquo; (भा० उ० ५०।९)। <strong>अभ्ययुञ्जत आक्रामन्, आस्कन्दन्।</strong></li>
<li>&lsquo;अस्मानालक्ष्य सन्नद्धा अभूवन्निति वा।&rsquo; (रघौ ४।८०) <strong>इत्यत्र नहि शूराः परेण पराजितपूर्वमभियुज्यन्त इति मल्लिः। श्यन्विकरणस्य युजेः प्रयोगोऽस्थाने।</strong></li>
<li>&lsquo;शृणु यैर्हि महाराज पाण्डवा अभ्ययुञ्जत&rsquo; (भा० उ० ५०।१६)। <strong>उक्तोऽर्थः।</strong></li>
<li>&lsquo;यश्च त्वाऽभियुञ्जीत युद्धाय&rsquo; (रा० ७।६१।९)। <strong>अभियुञ्जीत आह्वयेत। युद्धं मे देहीत्यामन्त्रयेत।</strong></li>
<li>&lsquo;कुपितोऽर्थपतिर्व्यवहर्तुमर्थगौरवादभियोक्ष्यते&rsquo; (दशकु०)। <strong>अभियोक्ष्यते=उद्योक्ष्यते।</strong></li>
<li>&lsquo;आधिव्याधिदुःखेन कदाचिन्नाभियुज्यते।&rsquo; <strong>नाभियुज्यते न युज्यते नोपसृज्यते।</strong></li>
<li>&lsquo;न तत्र विद्यते किंचिद् यत्परैरभियुज्यते&rsquo; (मनु० ८।१८३)। <strong>इदं मे निक्षिप्तं मे दीयतामिति निक्षेप्त्रा व्यवहारेण काम्येत।</strong></li>
<li>&lsquo;हंस प्रयच्छ मे कान्तां गतिरस्यास्त्वया हृता। विभावितैकदेशेन देयं यदभियुज्यते&rsquo; (विक्रम० ४।१७)॥ <strong>उक्तोऽर्थः।</strong></li>
<li>&lsquo;तद्यदि न सहसे ततः स्वयमभियुज्यस्व। एते स्वकर्मण्यभियुज्यामहे&rsquo; (मुद्रा० ३)। <strong>इहोभयत्राभियोगो व्यापारः। अभियुज्यस्व व्याप्रियस्व यतस्व घटस्व।</strong></li>
<li>&lsquo;वायुर्यत्राभियुञ्जते&rsquo; (=युङ्क्ते) (श्वेताश्व० २।६)। <strong>शब्दमभिव्यक्तं करोतीति विवृतिः। सुश्रुते १।९४।१६ इत्यत्राभियुजि भिषक्कर्मण्युपचारेऽपि प्रयुक्तो दृश्यते।</strong></li>
<li>&lsquo;तेषां नित्याभियुक्तानां योगक्षेमं वहाम्यहम्&rsquo; (गीता० ९।२२)। <strong>ध्यानयोगपराणाम् इत्यर्थः।</strong></li>
<li>&lsquo;स्वस्वकर्मण्यधिकतरमभियुक्तः परिजनः&rsquo; (मुद्रा० १)। <strong>अभियुक्तोऽवहितो व्यापृतः।</strong></li>
<li>&lsquo;वसिष्ठः किल राक्षसस्त्वमित्यभियुक्तः&rsquo; (नि० ७।३।४ इत्यत्र दुर्ग:)। <strong>अभियुक्तोऽभ्याख्यातो दुरुक्तः। यदा तु गमनमभियुक्तस्तदेवापलपति न तदात्यन्तापह्नव इति लङेव भवति इत्यत्यन्तापह्नवे लिड्वक्तव्य इत्यत्र दीक्षितः प्रौढमनोरमायाम्। तत्राभियुक्तः पृष्टः।</strong></li>
<li>&lsquo;तत्र हि बहूनर्थानभियुक्तः पुत्रादिर्न जानामीति प्रतिवदन् निह्नववादी न भवति&rsquo; (याज्ञ० २।२० मिताक्षरायाम्)।</li>
<li>&lsquo;आगमस्तु कृतो येन सोऽभियुक्तस्तमुद्धरेत्&rsquo; (याज्ञ० २।२८)।</li>
<li>&lsquo;अस्मिन्नर्थेऽनेनाहमभियुक्तः&rsquo; (याज्ञ० २।७ मिताक्षरायाम्)।</li>
<li>&lsquo;अथ स एनमभियुक्तः प्रतिब्रूयात्&rsquo; (मी० सू० ३।२।१-२, श० भा०)। <strong>अभियुक्तः पृष्टः।</strong></li>
<li>&lsquo;प्रतिगृह्य तदाख्येयमभियुक्तेन धर्मतः&rsquo; (याज्ञ० ३।४३)। <strong>उक्तोऽर्थः।</strong></li>
<li>&lsquo;इदं विश्वं पाल्यं विधिवदभियुक्तेन मनसा&rsquo; (उत्तर० ३।३०)। <strong>अभियुक्तेन=अवहितेन=प्रसितेन=एकायनगतेन।</strong></li>
<li>&lsquo;कोष्ठागारेऽभियुक्त: स्यात्&rsquo; (का० नी० सा० ५।७७)। <strong>अभियुक्तः कृतावेक्षः प्रतिजागरितः।</strong></li>
<li>&lsquo;भवतु, भूयोऽभियुक्तः स्वरव्यक्तिमुपलप्स्ये&rsquo; (मुद्रा० १)। <strong>अभियुक्तो दत्तावधानः।</strong></li>
<li>&lsquo;यत्त्वभियुक्ताः शब्दार्थेषु शिष्टा इति तत्रोच्यते&ndash;अभियुक्ततराः पक्षिणां पोषणे बन्धने च म्लेच्छाः&rsquo; (मी० सू० १।३।५।१० शा० भा०)। <strong>अभियुक्ता निपुणाः।</strong></li>
<li>&lsquo;कुहकादिषु प्रयोगेष्वभियुक्तानाम्&rsquo; (कथा० ३२।१२५)। <strong>उक्तोऽर्थः।</strong></li>
<li>&lsquo;यत्नेनानुमितोप्यर्थः कुशलैरनुमातृभिः। अभियुक्ततरैरन्यैरन्यथैवोपपाद्यते&rsquo; (वा० प० १।३४)॥ <strong>अभियुक्ता विपश्चितः, विशेषज्ञाः, लब्धवर्णाः।</strong></li>
<li>&lsquo;न हि शक्यते दैवमन्यथा कर्तुमभियुक्तेनापि&rsquo; (काद०)।</li>
<li>&lsquo;अन्येऽभियुक्ता अपि नैवेदमन्यथा मन्यन्ते&rsquo; (वेणी० २)।</li>
<li>&lsquo;सूक्तमिदमभियुक्तैः प्रकृतिर्दुस्त्यजेति&rsquo; (वेणी० २)।</li>
<li>&lsquo;अभियुक्तं बलवता दुर्बलं हीनसाधनम्&rsquo; (भा० उ० ३३।१३)। <strong>अभियुक्तमाक्रान्तमास्कन्नम्।</strong></li>
<li>&lsquo;न जाने बलवता महामोहेनाभियुक्तस्य वत्सविवेकस्य कीदृशो वृत्तान्तः&rsquo; (प्र० च० ५)। <strong>उक्तोऽर्थः।</strong></li>
<li>&lsquo;देवि केनाभियुक्तासि केन वासि विमानिता&rsquo; (रा० २।१०।२८)। <strong>अभियुक्ता धर्षिता कृतपराभवा।</strong></li>
<li>&lsquo;अभियुक्तस्तु को राजा दातुमिच्छेद्धि मेदिनीम्&rsquo; (भा० शल्य० ३१।६१)। <strong>अभियुक्तः प्रार्थित इत्यर्थो भाति। अभियुक्तः परिचिते परिक्षिप्तेऽरिसेनया। व्यवहारप्रवृत्तानां तथैवोत्तरवादिनि॥ इति कोषः।</strong></li>
<li>&lsquo;वृषलमभियोक्तुमुद्यतः&rsquo; (मुद्रा० १)। <strong>अभियोक्तुम् अभियातुमास्कन्तुम्।</strong></li>
<li>&lsquo;एतस्य सिंहीमिव राज्यलक्ष्मीमङ्कस्थितां कः क्षमतेऽभियोक्तुम्&rsquo; (विक्रमाङ्क०)। <strong>उक्तोऽर्थः।</strong></li>
<li>&lsquo;त्वय्युत्कृष्टबलेऽभियोक्तरि नृपे&rsquo; (मुद्रा० ४।१५)। <strong>अभियोक्ताऽऽस्कन्ताऽऽक्रमिताऽभियाता।</strong></li>
<li>&lsquo;पर्यायैर्हन्यमानानामभियोक्ता न विद्यते&rsquo; (भा० शां० २२६।१३)।</li>
<li>&lsquo;अभियोक्तादिशेद् देश्यं करणं वान्यदुद्दिशेत्&rsquo; (मनु० ८।५२)। <strong>अभियोक्ता=अर्थी।</strong></li>
<li>&lsquo;सन्तः परहितेषु स्वयं कृताभियोगाः&rsquo; (भर्तृ० २।६५)। <strong>कृताभियोगा दत्तावधानाः।</strong></li>
<li>&lsquo;नयाभियोगं मनसः प्रसादं समापयस्वात्मगुणेन कामम्&rsquo; (रा० ४।२९।२५)। <strong>अभियोगस्तात्पर्यमासक्तिः।</strong></li>
<li>&lsquo;अनेकार्थाभियोगेपि यावत्संसाधयेद् धनी&rsquo; (याज्ञ० २।२० मिताक्षरायां कात्यायनवचनम्)। <strong>यदानेकेऽर्था ममैत इति प्रार्थ्यन्ते।</strong></li>
<li>&lsquo;अनभियोगश्चार्थेष्वागन्तूनाम्&rsquo; (कौ० अ० २।१६।१३)। <strong>अनभियोगोऽव्यवहारः।</strong></li>
<li>&lsquo;यत्नेनानुमितो योर्थः कुशलैरनुमातृभिः। अभियोगशतेनापि स नान्यथोपपाद्यते&rsquo; (न्या० म०)॥ <strong>अभियोगो यत्नः।</strong></li>
<li>&lsquo;अभियोगः शब्दादेरशिष्टानामभियोगश्चेतरेषाम्&rsquo; (मी० शा० भा०)। <strong>अभियोगः परिचयः।</strong></li>
<li>&lsquo;अभियोगमनिस्तीर्य नैनं प्रत्यभियोजयेत्&rsquo; (याज्ञ० २।९)।</li>
<li>&lsquo;कुसुमपुराभियोगं प्रत्यनुदासीनो राक्षसः&rsquo; (मुद्रा० २)। <strong>अभियोगोऽवस्कन्दः। अभियोजनं नाम युक्ते पुनर्योजनमिति श० ब्रा० ९।४।२।११ इत्यत्र सायणः।</strong></li>
<li>&lsquo;विश्वा अग्ने अभियुजो विहत्य&rsquo; (अथर्व० ७।७७।९)। <strong>अभियुजोऽभियोक्त्रीः सेनाः।</strong></li>
<li>&lsquo;विश्वा अग्नेऽभियुजो विहत्य&rsquo; (तै० ब्रा० २।४।१।१)। <strong>अभियुजोऽभियोगान् आस्कन्दानिति सायणः।</strong></li>
<li>&lsquo;कृतपरिचयां दर्शितेङ्गिताकारां कन्यामामिषोपायतोऽभियुञ्जीत&rsquo; (का० सू० ५।२।१९)। <strong>अभियुञ्जीत आत्मना योजयेत्।</strong></li>
</ul>
<h2 id="रकष">रक्ष्</h2>
<ul>
<li>{अभिरक्ष्}</li>
<li>रक्ष् (रक्ष पालने)।</li>
<li>&lsquo;तमर्यमाऽभि रक्षत्यृजूयन्तमनु व्रतम्&rsquo; (ऋ० १।१३६।५)। <strong>अभिरक्षति=अभितः पाति।</strong></li>
<li>&lsquo;यमादित्या अभि द्रुहो रक्षथ&rsquo; (ऋ० ८।४७।१)।</li>
<li>&lsquo;यः कृत्स्नामटवीमेतां पर्यन्तस्थोऽभिरक्षति&rsquo; (कथा० २९।१३५)।</li>
<li>&lsquo;आविश्येमां धरणीं येऽभ्यरक्षन् पुरातनीं तस्य देवस्य सृष्टिम्&rsquo; (भा० अनु० १८।७८)। <strong>उक्तचर एवार्थः।</strong></li>
</ul>
<h2 id="रञज">रञ्ज्</h2>
<ul>
<li>{अभिरञ्ज्}</li>
<li>रञ्ज् (रञ्ज रागे)।</li>
<li>&lsquo;न कथाभिरभिरज्यन्ते।&rsquo; <strong>कथासु नाभिरमन्ते इत्यर्थः।</strong></li>
<li>&lsquo;(गीतम्) संरक्तमभिरक्तं च परया स्वरसम्पदा&rsquo; (रा गोरे० १।३।६१)। <strong>अभिरक्तं प्राप्तसंमदम्।</strong></li>
</ul>
<h2 id="रम">रम्</h2>
<ul>
<li>{अभिरम्}</li>
<li>रम् (रमु क्रीडायाम्)।</li>
<li>&lsquo;न गन्धहरिणो दमनककेदारिकायामभिरमति&rsquo; (विद्ध० ३)। <strong>अभिरमते=रतिं लभते, नन्दति। दमनको वृक्षविशेषः।</strong></li>
<li>&lsquo;विद्यासु विद्वानिव सोऽभिरेमे&rsquo; (भट्टि० १।९)। <strong>आश्चर्यं परिपीडितोऽभिरमते पश्चातकस्तृष्णया। उदितोऽर्थः।</strong></li>
<li>&lsquo;दृष्टिरिहाभिरमते हृदयं च&rsquo; (मृच्छ० ४)।</li>
<li>&lsquo;आचान्तांश्चानुजानीयादभि भो रम्यतामिति&rsquo; (मनु० ३।२५१)। <strong>अभिरम्यताम्=विश्रभ्यताम्।</strong></li>
<li>&lsquo;यत्राभिरंस्यमाना भवन्ति&rsquo; (आश्व० गृ० ४।६।१६)। <strong>विश्रमितुकामा भवन्ति।</strong></li>
<li>&lsquo;अभिरम्यतामिति वदेद् ब्रूयुस्तेऽभिरता स्म ह&rsquo; (याज्ञ० १।१५२)। <strong>अभिरतास्तुष्टाः, तृप्ताः।</strong></li>
<li>&lsquo;माऽकल्पां नारीमभिरमयेत्&rsquo; (गौ० ध० १।८।२९)। <strong>नानया मिथुनी भवेदित्यर्थः। अकल्पा रोगादिनाऽस्वस्था।</strong></li>
<li>&lsquo;मनोभिरामाः शृण्वन्तौ…षड्जसंवादिनीः केकाः&rsquo; (रघु० १।३९)। <strong>मनोऽभिरामा मनोहरा मनोरञ्जिकाः, मनोज्ञाः।</strong></li>
<li>&lsquo;अनपेतकालमभिरामकथाः&rsquo; (कि० ६।३०)। <strong>अनन्तरोदीरित एवार्थः।</strong></li>
<li>&lsquo;राम इत्यभिरामेण वपुषा तस्य चोदितः&rsquo; (रघु० १०।६७)। <strong>अभिराममभिरूपं रम्यम्।</strong></li>
<li>&lsquo;रामाभिराम…चित्तदोषः&rsquo; (रा० ५।११।८)। <strong>अभिरामो हृदयहारी।</strong></li>
</ul>
<h2 id="रध">राध्</h2>
<ul>
<li>{अभिराध्}</li>
<li>राध् (राध साध संसिद्धौ)।</li>
<li>&lsquo;अभिराद्धदेवतावितीर्णवीर्यातिशयान्&rsquo; (शिशु० १।७१)। <strong>अभिराद्धा आराद्धाः।</strong></li>
</ul>
<h2 id="र">रु</h2>
<ul>
<li>{अभिरु}</li>
<li>रु (रु शब्दे)।</li>
<li>&lsquo;वृषेव यूथे सहसा विदानो गव्यन्नभि रुव संधनाजित्&rsquo; (अथर्व० ५।२०।३)। <strong>अभिरुव=अभितो नर्द।</strong></li>
<li>&lsquo;शिवैषोद्यन्तमादित्यमभिरौति&rsquo; (भा० पु० १।१४।१२)। <strong>अभिलक्ष्य वाश्यते क्रोशति।</strong></li>
<li>&lsquo;हंसकारण्डवोद्गीताः सारसाभिरुतास्तथा&rsquo; (भा० वन० ३८।२०)। <strong>सारसरुतेन प्रतिशब्दिताः, सारसरवेणाभिव्याप्ताः।</strong></li>
</ul>
<h2 id="रच">रुच्</h2>
<ul>
<li>{अभिरुच्}</li>
<li>रुच् (रुच दीप्तावभिप्रीतौ च)।</li>
<li>&lsquo;धर्मोऽभिरोचते यस्माद् धर्मराजस्ततः स्मृतः&rsquo; (मार्क० पु०)। <strong>अभिरोचते राजते दीप्यते शोभते। अभिर्विशेषको न।</strong></li>
<li>&lsquo;यदभिरोचते भवते&rsquo; (विक्रम० २)। <strong>यथाऽत्र भवतोऽभिरुचिः। यथा ते वशः। यथा ते छन्दः।</strong></li>
</ul>
<h2 id="लकष">लक्ष्</h2>
<ul>
<li>{अभिलक्ष्}</li>
<li>लक्ष् (दर्शने)।</li>
<li>&lsquo;पार्षतश्च महायुद्धे विमुखोऽद्याभिलक्ष्यते&rsquo; (भा० कर्ण० २६।९)। <strong>अभिलक्ष्यते लक्ष्यते दृश्यते प्रतिभाति।</strong></li>
<li>&lsquo;मुमोच परमेष्वासः षट् शरानभिलक्षितान्&rsquo; (रा० ३।२८।२६)। <strong>अभिलक्षितान् कृताङ्कान्, लक्ष्मोपेतान्।</strong></li>
<li>&lsquo;दक्षिणां प्रेषयामास वानरानभिलक्षितान्&rsquo; (रा० ४।४१।१)। <strong>वृतान् गुणमाहात्म्येन निर्धारितान्।</strong></li>
</ul>
<h2 id="लप">लप्</h2>
<ul>
<li>{अभिलप्}</li>
<li>लप् (लप व्यक्तायां वाचि)।</li>
<li>&lsquo;न च स्मार्तमतद्धर्माभिलापाद्&rsquo; (ब्र० सू० १।२।१९)। <strong>अभिलापो व्यपदेशो निर्देशः कथनं कीर्तनम्।</strong></li>
<li>&lsquo;अभिलापिनी प्रतीतिः कल्पना&rsquo; (तत्त्वसं० १२१३)। <strong>अभिलापो वाचकः शब्दः।</strong></li>
</ul>
<h2 id="लख">लिख्</h2>
<ul>
<li>{अभिलिख्}</li>
<li>लिख् (लिख अक्षरविन्यासे)।</li>
<li>&lsquo;धात्राभिलिखितान्याहुः सर्वभूतानि कर्मणा&rsquo; (भा० स्त्री० ७।१२)। <strong>अभिलिखितानि सर्वतो न्यस्तानि। तत्तल्लक्षणैः पृथगवस्थापितानि।</strong></li>
</ul>
<h2 id="ल">ली</h2>
<ul>
<li>{अभिली}</li>
<li>ली (लीङ् श्लेषणे)।</li>
<li>&lsquo;भीष्ममेवाभ्यलीयन्त सह सर्वैस्तवात्मजाः&rsquo; (भा० भीष्म० ७१।१०)। <strong>समाश्लिष्यन्न् इत्यर्थः।</strong></li>
<li>&lsquo;कपिलाशवमभ्यलीयत&rsquo; (दशकु०)। <strong>शवेऽन्तरलीयतेत्यर्थः।</strong></li>
<li>&lsquo;पश्चादुच्चैर्भुजतरुवनं मण्डलेनाभिलीनः&rsquo; (मेघ० ३७)। <strong>अभिलीनः समाश्रितः।</strong></li>
<li>&lsquo;विहङ्गमाभिलीनाश्च लताः&rsquo; (हरि० २०१२)। <strong>शकुन्ताक्रान्ताः।</strong></li>
<li>&lsquo;भ्रमराभिलीनयोः सुजातयोः पङ्कजकोषयोः श्रियम्&rsquo; (रघु० ३।८)। <strong>अभिलीनौ समाश्लिष्टौ।</strong></li>
</ul>
<h2 id="वच">वच्</h2>
<ul>
<li>{अभिवच्}</li>
<li>वच् (ब्रू-वच व्यक्तायां वाचि)।</li>
<li>&lsquo;आचार्यो नाभिवक्तव्यः पुरुषेण विजानता&rsquo; (भा० वि० ५१।२)। <strong>अपवक्तव्य इत्यर्थः।</strong></li>
</ul>
<h2 id="वद">वद्</h2>
<ul>
<li>{अभिवद्}</li>
<li>वद् (वद व्यक्तायां वाचि, वद सन्देशवचने)।</li>
<li>&lsquo;समूलो वा एष परिशुष्यति योऽनृतमभिवदति&rsquo; (प्रश्नोप० ६।१)। <strong>अभिवदति परस्याभिमुखे वदति, प्रत्युत्तरं वदतीत्यर्थः।</strong></li>
<li>&lsquo;तं ह्यभ्युवाद&rsquo; (छां० उ० ४।२।१)। <strong>अभिसम्बोध्योवाच।</strong></li>
<li>&lsquo;परस्त्रियं योऽभिवदेत्तीर्थेऽरण्ये वनेपि वा&rsquo; (मनु० ८।३५६)। <strong>अभिवदेत्=अभिलपेत्=आलपेत्=आभाषेत।</strong></li>
<li>&lsquo;कामेन ताताभिवदाम्यहं त्वाम्&rsquo; (भा० वि० ७।१०)। <strong>आभिमुख्येन वदामि।</strong></li>
<li>&lsquo;एतद्वा अश्वस्य प्रियं नामधेयम् (यद्ययुरिति) प्रियेणैवैनं नामधेयेनाभिवदति&rsquo; (तै० ब्रा० ३।८।९।२)। <strong>अभिवदति अभिमुखीकृत्य वदति।</strong></li>
<li>&lsquo;ते वा इमे इतरे छन्दसी गायत्रीमभ्यवदेताम्&rsquo; (ऐ० ब्रा० ३।२८)। <strong>अभ्यवदेताम्=सप्रश्रयं समबोधयेताम्।</strong></li>
<li>&lsquo;पूर्वो राज्ञोऽभिवदति&rsquo; (श० ब्रा० ३।३।४।१४)। <strong>उक्तोर्थः।</strong></li>
<li>&lsquo;जारं चौर इत्यभिवदन् दाप्यः पञ्चशतं दमम्&rsquo; (याज्ञ० २।३०१)। <strong>अभिवदन् व्यपदिशन् अपदिशन् निर्दिशन्।</strong></li>
<li>&lsquo;यत्कर्म क्रियमाणमृगभिवदति&rsquo; (ऐ० ब्रा० १।४)। <strong>अभिवदति कीर्तयति परामृशति।</strong></li>
<li>&lsquo;एतद्वै तदक्षरं गार्गि ब्राह्मणा अभिवदन्ति&rsquo; (श० ब्रा० १४।६।८।८)। <strong>व्याहरन्ति, उदाहरन्ति आचक्षते। अभिवदति गुरुं देवदत्तः। नमस्करोतीत्यर्थः। उपसर्गो विशेषकः। अभिवादयते गुरुं देवदत्तं देवदत्तेन वा। नमस्कारयतीत्यर्थः।</strong></li>
<li>&lsquo;तात प्राचेतसान्तेवासी लवोऽभिवादयते&rsquo; (उत्तर० ६)। <strong>वद सन्देशवचने। अभिपूर्वकत्वान्नमस्कारार्थता। अभिवादये देवदत्तोऽहं भोः।</strong></li>
<li>&lsquo;सम्बन्धिशब्दाश्च सर्वे सापेक्षा विना पदान्तरेण न पूर्णमर्थमभिवदन्ति&rsquo; (शा० भा०)। <strong>अभिवदन्ति वदन्ति।</strong></li>
<li>&lsquo;शिवेनाभिवदामि त्वां गच्छ युध्यस्व शत्रुभिः&rsquo; (भा० द्रोण० ४।११)। <strong>शिवेनाभिवदामि साशीर्वचनं वच्मि।</strong></li>
<li>&lsquo;नानर्णसमवाये तु नैकं द्वौ युगपदभिवदेयाताम्&rsquo; (कौ० अ० ३।११।१९)। <strong>अभिवदेयाताम् अभियुञ्जीयाताम्।</strong></li>
<li>&lsquo;अभिवाद्य नमस्यन्तं शूरं ससुहृदं सुतम्&rsquo; (रा० २।४४।२९)। <strong>अभिवाद्य चरणौ स्पृष्ट्वा। अपर आह—प्रवरोच्चारणमभिवादनम्, तत्पूर्वकम्।</strong></li>
<li>&lsquo;नन्वशक्तमिदं सूत्रमिमावर्थावभिवदितुम्&rsquo; (ब्र० सू० १।१।२ शां० भा०)। <strong>अभिवदितुमभिधातुम्।</strong></li>
<li>&lsquo;को नु मार्हेन्नाम्नैवाभिवदितुम्&rsquo; (जै० ब्रा० २।५३)। <strong>अभिवदितुमभिधातुम् अभिसम्बोधयितुम्।</strong></li>
<li>&lsquo;न खलु भवान् अस्मत्संकल्पानभिवादकैः&rsquo; (कि०)। <strong>अभिवादकोऽनुकूलं वदिता।</strong></li>
<li>&lsquo;तदभिवादिन्येषर्ग्भवति&rsquo; (नि०)।</li>
</ul>
<h2 id="वन">वन्</h2>
<ul>
<li>{अभिवन्}</li>
<li>वन् (वन षण संभक्तौ)।</li>
<li>उदा वर्धन्तामभिषाता अर्णाः (ऋ० ५।४१।१४)। <strong>अभिषाताः संभक्ताः (मरुद्भिः)।</strong></li>
</ul>
<h2 id="वप">वप्</h2>
<ul>
<li>{अभिवप्}</li>
<li>वप् (डुवप् बीजसन्ताने, बीजसन्तानं क्षेत्रे विकिरणं गर्भाधानं च, अयं छेदनेऽपि)।</li>
<li>&lsquo;स्वप्नेनाभ्युप्या चुमुरिं धुनिं च&rsquo; (ऋ० २।१५।९)। <strong>अभ्युप्य=अवकीर्य=आकीर्य।</strong></li>
<li>&lsquo;अभि स्वपूभिर्मिथो वपन्त&rsquo; (ऋ० ७।५६।३)।</li>
</ul>
<h2 id="वश">वश्</h2>
<ul>
<li>{अभिवश्}</li>
<li>वश् (वश कान्तौ कान्तिरिच्छा)।</li>
<li>&lsquo;वृषेव बध्रीँ रभि वष्ट्योजसा&rsquo; (ऋ० २।२५।३)। <strong>अभिवष्टि ईष्टे प्रभवति।</strong></li>
<li>&lsquo;स दूतो विश्वेदभिवष्टि सद्मा&rsquo; (ऋ० ४।१।८)। <strong>अभिवष्टि=अभीच्छति प्राप्तुम्।</strong></li>
</ul>
<h2 id="वस">वस्</h2>
<ul>
<li>{अभिवस्}</li>
<li>वस् (वस आच्छादने)।</li>
<li>&lsquo;भस्मनाभि वासयति&rsquo; (तै० सं० २।६।३।४)। <strong>अभित आच्छादयतीत्यर्थः।</strong></li>
</ul>
<h2 id="वह">वह्</h2>
<ul>
<li>{अभिवह्}</li>
<li>वह् (वह प्रापणे)।</li>
<li>&lsquo;ततोऽभ्यवहदव्यग्रो वैराटिः सव्यसाचिनम्। यत्रातिष्ठत् कृपो राजन्योत्स्यमानो धनञ्जयम्&rsquo; (भा० वि० ५५।६०)॥ <strong>अभ्यवहत् (कृपसमीपं) प्रापयत्।</strong></li>
</ul>
<h2 id="व">वा</h2>
<ul>
<li>{अभिवा}</li>
<li>वा (वा गतिगन्धनयोः)।</li>
<li>&lsquo;मयोभूर्वातो अभि वातूस्राः&rsquo; (ऋ० १०।१६९।१)। <strong>अभिवातु आभिमुख्येन वातु।</strong></li>
<li>&lsquo;शन्न इषिरो अभि वातु वातः&rsquo; (ऋ० ७।३५।४)।</li>
<li>&lsquo;सुखो वातोऽभिवाति माम्&rsquo; (भा० वि० ६८।७४)। <strong>उक्तोऽर्थः।</strong></li>
</ul>
<h2 id="वश-1">वाश्</h2>
<ul>
<li>{अभिवाश्}</li>
<li>वाश् (वाशृ शब्दे)।</li>
<li>&lsquo;अभि त्वा नक्तीरुषसो ववाशिरेऽग्ने वत्सं न स्वसरेषु धेनवः&rsquo; (ऋ० २।२।२)। <strong>अभिववाशिरे आभिमुख्येन वाश्यन्ते शब्दायन्ते, सस्नेहं सादरं चाकारयन्ते।</strong></li>
</ul>
<h2 id="वश-2">विश्</h2>
<ul>
<li>{अभिविश्}</li>
<li>विश् (विश प्रवेशने)।</li>
<li>&lsquo;मदनाभिविष्ट०&rsquo; (रा० ५।११।१८)। <strong>अभिविष्टः=आविष्टः।</strong></li>
</ul>
<h2 id="व-1">वी</h2>
<ul>
<li>{अभिवी}</li>
<li>वी (वी गतिव्याप्तिप्रजनकान्त्यसनखादनेषु)।</li>
<li>&lsquo;वामं नृभ्यो अभिवीताः सखिभ्यः&rsquo; (ऋ० ७।२७।४)। <strong>अभिवीता प्रेरिता (दक्षिणा)।</strong></li>
</ul>
<h2 id="व-2">वृ</h2>
<ul>
<li>{अभिवृ}</li>
<li>वृ (वृञ् वरणे)।</li>
<li>&lsquo;घृतेन द्यावापृथिवी अभीवृते&rsquo; (ऋ० ६।७०।४)। <strong>अभीवृते आकीर्णे आच्छादिते। सांहितिको दीर्घः।</strong></li>
<li>&lsquo;अयं स शिङ्क्ते येन गौरभीवृता&rsquo; (ऋ० १।१६४।२९)। <strong>उक्तोऽर्थः।</strong></li>
<li>&lsquo;(तम्) अभ्यवारयदत्युग्रः क्रूरकर्माऽऽपगासुतः&rsquo; (भा० उ० ६१।३४)। <strong>इदं नातितिरोहितम्।</strong></li>
<li>&lsquo;अभिवृत्य सपत्नान्&rsquo; (अथर्व० १।२९।२)। <strong>अभिमुखं पर्यावृत्येत्यर्थः।</strong></li>
</ul>
<h2 id="वत">वृत्</h2>
<ul>
<li>{अभिवृत्}</li>
<li>वृत् (वृतु वर्तने)।</li>
<li>&lsquo;भरतो मन्त्रिभिः सार्धमभ्यवर्तत&rsquo; (रा० २।९१।३८)। <strong>राजासनमुपायादित्यर्थः।</strong></li>
<li>&lsquo;अभिवर्तति लक्ष्मीस्तं प्राचीमिव दिवाकरः&rsquo; (भा० उ० १३५।३१)। <strong>अभिमुखं यातीत्यर्थः।</strong></li>
<li>&lsquo;अभ्यवर्तत पुत्रस्ते पाण्डवानामनीकिनीम्&rsquo; (भा० द्रोण० १५३।१३)। <strong>समासादयदित्यर्थः।</strong></li>
<li>&lsquo;नाभ्यवर्तन्त राजानः सहिता वानरध्वजम्&rsquo; (भा० भीष्म० ११७।३९)। <strong>साम्मुख्यं नादधुरित्यर्थः।</strong></li>
<li>&lsquo;स इदानीं जरासन्धः किमर्थं नाभिवर्तते&rsquo; (हरि० २।४३।५४)। <strong>अभिमुखं नायाति।</strong></li>
<li>&lsquo;नानाप्रहरणैः क्रुद्धस्तत्सैन्यं सोऽभ्यवर्तत&rsquo; (रा० १।२७।४०)। <strong>अभ्यवर्तत अभ्ययात्।</strong></li>
<li>&lsquo;वदनं मधुकरोऽभिवर्तते&rsquo; (शा० १)। <strong>अभिवर्ततेऽभितो वर्तते, परिवर्तते परिभ्रमति।</strong></li>
<li>&lsquo;एकीभूतस्तदा राजन् सोऽभ्यवर्तत मां युधि। दीर्घारण्यानि दक्षिणां दिशमभिवर्तन्ते&rsquo; (उत्तर० २)। <strong>दक्षिणस्यां दिशि वितायन्त इत्यर्थः। इत एवाभिवर्तते देवः। इहैवोपैतीत्यर्थः।</strong></li>
<li>&lsquo;सहस्रसनिं वाजमभिवर्तस्व रथ&rsquo; (आश्व० गृ० २।६।५)। <strong>वाजमभिलक्ष्य प्रयाहीत्यर्थः।</strong></li>
<li>&lsquo;संवत्सरः सर्वाणि भूतान्यभिवर्तते&rsquo; (श० ब्रा० ८।४।१।१५)।</li>
<li>&lsquo;(भार्यां गान्धारीं कथम्) आनुकूल्ये वर्तमामां धृतराष्ट्रोऽभ्यवर्तत&rsquo; (भा० आदि० ११५।५)। <strong>अभ्यवर्तत उपैत्।</strong></li>
<li>&lsquo;ये चैनमभिवर्तन्ते याचितार इतस्ततः&rsquo; (रा० १।२९।८)। <strong>उपयान्ति, उपसर्पन्ति प्राप्नुवन्ति।</strong></li>
<li>&lsquo;अस्तमभ्यागमत्सूर्यो रजनी चाभ्यवर्तत&rsquo; (रा० २।१३।१६)। <strong>अभ्यवर्तत उपातिष्ठत आगच्छत्, उपानमत्, अवातरत्।</strong></li>
<li>&lsquo;अनश्वासो ये पवयोऽरथाः। इन्द्रेषिता अभ्यवर्तन्त दस्यून्&rsquo; (ऋ० ५।३१।५)। <strong>अभ्यवर्तन्त=अभ्यभवन्, प्रासहन्त, व्यजयन्त।</strong></li>
<li>&lsquo;शोको महानभिवर्ततेऽयम्&rsquo; (रा० ४।२४।१६)। <strong>उक्तोऽर्थः।</strong></li>
<li>&lsquo;अभि त्वा देवः सविताऽभि सोमो अवीवृतत्&rsquo; (ऋ० १०।१७४।३)।</li>
<li>&lsquo;यस्यां देवा असुरान् अभ्यवर्तयन्&rsquo; (अथर्व० १२।१।५)। <strong>रिणजधिकः। अर्थस्त्वनधिकः।</strong></li>
<li>&lsquo;वर्तयत तपुषा चक्रियाभि तम्&rsquo; (ऋ० २।३४।९)। <strong>चक्रेण चक्रयता यानेन आक्रमयतेत्युक्तं भवति।</strong></li>
<li>&lsquo;तेनास्मान् ब्रह्मणस्पतेऽभि राष्ट्राय वर्तय&rsquo; (ऋ० १०।१७४।१)। <strong>राष्ट्रे स्वामिनो नः कुर्वित्याह।</strong></li>
<li>&lsquo;तस्य कल्यगता भार्या चरितुं नाभ्यवर्तत&rsquo; (भा० शां० १४४।२)। <strong>नाभ्यवर्तत इह न न्यवर्तत। कल्यगता प्रातर्गता।</strong></li>
<li>&lsquo;सरय्वाश्चोत्तरे तीरे राज्ञो यज्ञोऽभ्यवर्तत&rsquo; (रा० १।१४।१)। <strong>अभ्यवर्तत प्रावर्तत प्राक्रम्यत।</strong></li>
<li>&lsquo;पञ्च तं (दानवं) नाभ्यवर्तन्त विपरीतेन कर्मणा। वेदो धर्मः…&rsquo; (मार्क० पु० १७८।१)॥ <strong>तत्र दानवेन संन्यधीयन्तेत्यर्थः।</strong></li>
<li>&lsquo;अभीवर्तेन मणिना येनेन्द्रो अभिवावृधे&rsquo; (अथर्व० १।२९।१)। <strong>अभितो वर्तते चक्रमनेनेति अभिवर्तो नेमिः। उपसर्गस्य धञ्यमनुष्ये बहुलम् इति दीर्घः।</strong></li>
</ul>
<h2 id="वध">वृध्</h2>
<ul>
<li>{अभिवृध्}</li>
<li>वृध् (वृधु वृद्धौ)।</li>
<li>&lsquo;वर्धस्व पत्नीरभि जीवो अध्वरे&rsquo; (ऋ० ५।४४।५)। <strong>पत्नीरभि वर्धस्व ता अतिक्रामेत्याह।</strong></li>
<li>&lsquo;वार्यमाणस्य वाञ्छा विषयेष्वभिवर्धते&rsquo; (कथा० ३१।९१)। <strong>भूयो वर्धत इत्यर्थः।</strong></li>
<li>&lsquo;दातारो नोऽभिवर्धन्तां वेदाः सन्ततिरेव च&rsquo; (मनु० ३।२५९)।</li>
<li>&lsquo;हविषा कृष्णवर्त्मेव भूय एवाभिवर्धते&rsquo; (मनु० २।९४)। <strong>इहाभिर्नार्थे विशेषं करोति।</strong></li>
<li>&lsquo;पुरा वोऽर्थोऽभिवर्धते&rsquo; (भा० वन० ८।१२)। <strong>नश्यतीत्यर्थः। इहाभिरर्थं विपर्यासयति। विरलोऽत्रार्थेऽभिवृधेः प्रयोगः। अतिवर्तते निवर्तते इति नीलकण्ठधृते पाठान्तरे।</strong></li>
</ul>
<h2 id="वष">वृष्</h2>
<ul>
<li>{अभिवृष्}</li>
<li>वृष् (वृषु सेचने)।</li>
<li>&lsquo;यदीमेनाँ उशतो अभ्यवर्षीत्&rsquo; (ऋ० ७।१०३।३)। <strong>वर्षेणाभिषिक्तवान् इत्यर्थः।</strong></li>
<li>&lsquo;समा द्वादश पर्जन्यस्तद्राष्ट्रं नाभिवर्षति&rsquo; (भा० सौ० १५।२३)। <strong>नाभिवर्षति नाभिषिञ्चति।</strong></li>
<li>&lsquo;सस्यानि मन्दमभिवर्षति वृत्रशत्रौ&rsquo; (ब० बृ० सं० १९।२१)। <strong>उक्तोऽर्थः।</strong></li>
<li>&lsquo;तथाभिवर्षेत्स्वं राष्ट्रं कामैरिन्द्रव्रतं चरन्&rsquo; (मनु० ९।३०४)। <strong>राष्ट्रे काम्यानां वृष्टिं कुर्यादित्यर्थः।</strong></li>
<li>&lsquo;मण्डूको यदभिवृष्टः कनिष्कन्&rsquo; (ऋ० ७।१०३।४)।</li>
<li>&lsquo;रुधिरं च महाकायावभिवृष्टाविवाचलौ&rsquo; (भा० द्रोण० १७८।३१)। <strong>उक्तोऽर्थः।</strong></li>
</ul>
<h2 id="वयध">व्यध</h2>
<ul>
<li>{अभिव्यध}</li>
<li>व्यध (व्यध ताडने)।</li>
<li>&lsquo;मा नो विदन् विव्याधिनो मो अभिव्याधिनो विदन्&rsquo; (अथर्व० १।१९।१)। <strong>अभिमुखमागत्य विध्यन्ति ये तेऽभिव्याधिनः।</strong></li>
<li>&lsquo;युधिष्ठिरं सप्तभिरभ्यविध्यत&rsquo; (भा० शल्य० १७।१२)। <strong>उक्तोऽर्थः।</strong></li>
</ul>
<h2 id="वय">व्ये</h2>
<ul>
<li>{अभिव्ये}</li>
<li>व्ये (व्येञ् संवरणे)।</li>
<li>&lsquo;अभि व्ययस्व खदिरस्य सारम्&rsquo; (ऋ० ३।५३।१९)। <strong>अभिव्ययस्व वस्स्व आच्छादय परिधेहि। अभिर्धात्वर्थेनैव गतार्थ इति सुपरिहरः।</strong></li>
</ul>
<h2 id="शस">शंस्</h2>
<ul>
<li>{अभिशंस्}</li>
<li>शंस् (शंसु स्तुतौ)।</li>
<li>&lsquo;अनिन्द्रियो वा एषोऽपदेवो भवति यमभिशंसन्ति&rsquo; (जै० ब्रा० १।९६)। <strong>अभिशंसन्ति दोषेणाभियुज्य कथयन्ति।</strong></li>
<li>&lsquo;यमजघ्निवांसमभिशंसेयुः&rsquo; (तै० सं० २।१।१०।१०)। <strong>मिथ्या पापसंयोजनमभिशंसनमिति भट्टभास्करः।</strong></li>
<li>&lsquo;अनेनसमेनसा सोऽभिशस्तात्&rsquo; (ऐ० ब्रा० ५।३०)। <strong>अभिशस्तात् अभिशंसेत् अपवदेत्।</strong></li>
<li>&lsquo;महापापोपपापाभ्यां योऽभिशंसेन्मृषा परम्&rsquo; (याज्ञ० ३।२८५)। <strong>अभियुक्तं कथयदित्यर्थः।</strong></li>
<li>&lsquo;पतनीयेन कर्मणा कृतेनाभिशस्यमानस्य&rsquo; (सत्या० श्रौ० २२।२।१९)। <strong>दूष्यमाणस्य, अभ्याख्यायमानस्य।</strong></li>
<li>&lsquo;किं नाम कृपणं दैवमशक्तमभिशंससि&rsquo; (रा० २।२३।७)। <strong>अभिशंससि प्रशंससि। अत्यन्तं विरलोऽत्रार्थेऽन्यत्र प्रयोगः। प्रकृते चायमेवार्थः सङ्गच्छते। कश्च दैवेन सौमित्रे योद्धमुत्सहते पुमान् इति दैवप्रभावं स्तुवन्तं रामं प्रति लक्ष्मणस्योक्तिरियम्।</strong></li>
<li>&lsquo;यानि मिथ्याभिशस्तानां पतन्त्यश्रूणि राघव&rsquo; (रा० २।१००।५९)। <strong>मिथ्यादूषितानाम्। दोषेणाभियुज्य ख्यातोऽभिशस्तो भवति। इह धातुः स्तुत्यर्थं विहाय कथनमात्रमर्थान्तरं सङ्क्रान्तः। सोऽयं सङ्क्रमोऽन्यत्रापि बहुलं लक्ष्यते।</strong></li>
<li>&lsquo;स्तेनोऽभिशस्तो ब्राह्मणो राजन्यो वैश्यो वा परस्मिल्ँलोकेऽपरिमिते निरये वृत्ते जायते&rsquo; (आप० ध० (२।२।६)। <strong>स्तेनोभिशस्तः स्तेनः सन्यस्तथाऽनाख्यातः। अत्राभिर्नञर्थे। अन्यत्र दुर्लभोऽर्थः।</strong></li>
<li>&lsquo;आतुरामभिशस्तां वा चौरव्याघ्रादिभिर्भयैः&rsquo; (गाम्) (मनु० ११।११२)। <strong>अभिशस्तामाक्रान्तामिति कुल्लूकः। कथमस्यार्थस्य लब्धिरिति न जानीमः।</strong></li>
<li>&lsquo;दुःशासनस्तूपहतोऽभिशस्तो नावर्तते मन्युवशात् कृतघ्नः&rsquo; (भा० उ० ३६।१८)। <strong>अभितः शस्त्रै र्दीर्ण इति नीलकण्ठः। व्यक्तमसौ शसु हिंसायाम् इति धातोर्निष्ठायां रूपं पश्यति। धृष्टार्थादन्यत्र निष्ठायामिट् स्यादेवेति न पश्यति। अर्थासङ्गतिं चापि न पश्यति। उत्तमादिलक्षणाख्यानप्रसङ्गे दुःशासनोऽधम इति विवक्षन्निदमाह&ndash;दुःशासन इति। तत्र शस्त्रालीढः स उत नेति वधोऽनवकाशम्। तेन दूषित इति प्रसिध्यन्नर्थ एव ग्राह्यः।</strong></li>
<li>&lsquo;अभिशस्ता इवाभूवन् ध्यानमूकत्वमास्थिताः&rsquo; (भा० द्रोण० ३३।५)।</li>
<li>&lsquo;वेदाध्यायं हत्वा सवनगतं चाभिशस्तः&rsquo; (सत्या० श्रौ० २६।६।५५)। <strong>अभिशस्त इति ब्रह्मघ्नोऽभिधानमिति टीका।</strong></li>
<li>&lsquo;तितिक्षन्ते अभिशस्तिं जनानाम्&rsquo; (ऋ० ३।३०।१)। <strong>अभिशस्तिं गर्हां निन्दाम्।</strong></li>
<li>&lsquo;नभो न रूपं जरिमा मिनाति पुरा तस्या अभिशस्तेरधीहि&rsquo; (ऋ० १।७१।१०)।</li>
<li>&lsquo;अभिशस्तिपा भुवनस्य राजा&rsquo; (ऋ० ९।९६।१०)। <strong>अभिशस्तिरभ्याख्यानं दोषारोपः।</strong></li>
<li>&lsquo;भूमिर्मातादितिर्नो जनित्रं भ्रातान्तरिक्षमभिशस्त्या नः&rsquo; (अथर्व० ६।१२।२)। <strong>अभिशस्त्याऽभिशंसनेन। मिथ्यापवादजनितात् पापादिति सायणः।</strong></li>
<li>&lsquo;इति देवी महेष्वासं परिगृह्याभिशस्य च&rsquo; (रा० २।११।१६)। <strong>अभिशस्य प्रशंस्य।</strong></li>
<li>&lsquo;ब्राह्मणमनृतेनाभिशंस्य&rsquo; (व० ध० २३।३९)। <strong>अभियुज्येत्यर्थः।</strong></li>
<li>&lsquo;अनभिशस्तेन्यमञ्जसा सत्यमुपगेषम्&rsquo; (वा० सं० ५।५)। <strong>अभिपूर्वः शंसतिर्गर्हार्थे वर्तत इत्युवटः।</strong></li>
<li>&lsquo;अनभिशस्तेन्यमगर्ह्यम्। पञ्चाशद् ब्राह्मणो दण्ड्यः क्षत्रियस्याभिशंसने&rsquo; (मनु० ८।२६८)। <strong>अभिशंसने आक्रोशे।</strong></li>
<li>&lsquo;स्वभावात्क्रूरकर्माणश्चान्योन्याभिशंसिनः&rsquo; (भा० वन० १९०।५६)। <strong>अन्योन्यस्य दूषका इत्यर्थः।</strong></li>
<li>&lsquo;मिथ्याभिशंसिनो दोषः&rsquo; (याज्ञ० ३।२८४)। <strong>ब्रह्महत्यादिकमनेन कृतमिति मिथ्या शंसति कथयति दुदूषयिषया, तस्य।</strong></li>
</ul>
<h2 id="शकष">शिक्ष्</h2>
<ul>
<li>{अभिशिक्ष्}</li>
<li>शिक्ष् (शिक्ष विद्योपादाने)।</li>
<li>&lsquo;क्रियास्वपि च सर्वासु विशेषानभ्यशिक्षयत्&rsquo; (भा० आदि० २२१।७३)। <strong>अभ्यशिक्षयत् अग्राहयत्, तेषु विशेषेष्वभिव्यनयत्।</strong></li>
<li>&lsquo;चतुष्पादं धनुर्वेदं शस्त्रग्रामं ससङ्ग्रहम्। अचिरेणैव कालेन गुरुस्तावभ्यशिक्षयत्&rsquo; (हरि० २।३३।७)॥ <strong>अभिः साकल्ये।</strong></li>
</ul>
<h2 id="श">शी</h2>
<ul>
<li>{अभिशी}</li>
<li>शी (शीङ् शये)।</li>
<li>&lsquo;ते हासुरा असूयन्त इवोचुर्यावदेवैष विष्णुरभिशेते तावद् वो दद्मः&rsquo; (श० ब्रा० १।२।५।१)। <strong>यावदभिशेते यावन्तं प्रदेशं शयनेन (निपद्य) परिगृह्णाति आवृणोति।</strong></li>
</ul>
<h2 id="शच">शुच्</h2>
<ul>
<li>{अभिशुच्}</li>
<li>शुच् (शुच शोके छन्दसि तु बहुलं दीप्तौ वर्तते)।</li>
<li>&lsquo;यदि शोको यदि वाभिशोकः&rsquo; (अथर्व० १।२५।३)। <strong>अभिशोकोभ्यधिकः शोको दीप्तिः।</strong></li>
<li>&lsquo;मा द्यावापृथिवी अभिशोचीः&rsquo; (वा० सं० ११।४५)। <strong>मा सन्तापयेत्यर्थः।</strong></li>
<li>&lsquo;यां ज्ञात्वा नाभिशोचन्ति ब्राह्मणास्तत्त्वदर्शिनः&rsquo; (भा० शां० ३०२।२९)। <strong>अभिशोचन्ति अभिलक्ष्य शोचन्ति दुःख्यन्ति।</strong></li>
</ul>
<h2 id="शमभ">शुम्भ्</h2>
<ul>
<li>{अभिशुम्भ्}</li>
<li>शुम्भ् (शुभ, शुम्भ भाषणे, भासने इत्येके, हिंसायामित्यन्ये)।</li>
<li>&lsquo;समानं वर्णमभिशुम्भमाना&rsquo; (अथर्व० १।९२।१०)। <strong>समानेन वर्णेन भासमाना।</strong></li>
</ul>
<h2 id="शवस">श्वस्</h2>
<ul>
<li>{अभिश्वस्}</li>
<li>श्वस् (श्वस प्राणने)।</li>
<li>&lsquo;अभिश्वसन्त्स्तनयन्नेति नानदत्&rsquo; (ऋ० १।१४०।५)। <strong>अभिश्वसन् अभिवान्।</strong></li>
</ul>
<h2 id="सच">सच्</h2>
<ul>
<li>{अभिसच्}</li>
<li>सच् (षच समवाये)।</li>
<li>&lsquo;पोषैरभि नः सचध्वम्&rsquo; (अथर्व० १८।४।६२)। <strong>अभिसचध्वम् अभितः समवेतेत्यर्थः।</strong></li>
<li>&lsquo;रातिषाचो अभिषाचः स्वर्विदः&rsquo; (ऋ० १०।६५।१४)।</li>
</ul>
<h2 id="सञज">सञ्ज्</h2>
<ul>
<li>{अभिषञ्ज्}</li>
<li>सञ्ज् (षञ्ज सङ्गे)।</li>
<li>&lsquo;ततो देवानसुरा अभ्यषजन्त। तेन्योऽन्यं युयुधिरे&rsquo; (का० सं० कल्प० रेवती० ६)। <strong>अभ्यषजन्त पराभावयन् पराजयन्त।</strong></li>
<li>&lsquo;भवांस्तत्राभिषज्येत किं स्यात्कृच्छ्रतरं ततः&rsquo; (रा० ३।७।२१)। <strong>अभिषज्येत मया कृतपराधो भवेदित्यर्थ इति कतकः। अभिषज्येत पोड्येतेति तु रामः। रामस्य सुतीक्षणं महर्षि प्रत्युक्तिरियम्।</strong></li>
<li>&lsquo;अभिषज्यमाने तु गुरौ तद्वृत्तं रोषकारितम्&rsquo; (भा० वि० ५१।१६)। <strong>अभिषह्यमाणे, अभिमृष्यमाणे, परिभूयमाणे। अभिद्यमाने शेषकारितम् इति पाठान्तरे।</strong></li>
<li>&lsquo;न च सन्दर्शने किं चित् प्रवृत्तमभिसञ्जयेत्&rsquo; (भा० वि० ४।२९)। <strong>राज्ञां सन्दर्शने समक्षं प्रवृत्तमपि भक्तादिवानमहंपूर्विकयाऽनाकारितः सन् न स्वीकुर्यादिति नीलकण्ठः। अपि सञ्जयेदिति नीलकण्ठधृतः पाठः।</strong></li>
<li>&lsquo;अभिषक्तो ह्यभिषजेत् आहन्याद् गुरुणाहतः&rsquo; (भा० वन० २९।२६)। <strong>अभिषक्तस्तापित इति नीलकण्ठः। अयं तात्पर्यार्थ उक्तः स्यात्।</strong></li>
<li>&lsquo;पार्थानामभिषङ्गेण तथा क्रुद्धं जनार्दनम्&rsquo; (भा० वन० १२।८)। <strong>अभिषङ्गः पराभवः। त्वभिषङ्गः पराभव इत्यमरश्च।</strong></li>
<li>&lsquo;व्यतीपातादिसर्वदोषाभिषङ्गरहितेऽहनि&rsquo; (हर्ष० चतुर्थ उच्छ्वासे)। <strong>अभिषङ्गः सम्बन्धः।</strong></li>
<li>&lsquo;कन्यका दुन्वन्ति हृदयं मनुष्याणामीदृशाद् दूरभिषङ्गात्&rsquo; (मालती० ७)। <strong>अभिषङ्गः संसर्गः, आसङ्गः।</strong></li>
<li>&lsquo;जाताभिषङ्गो नृपतिर्निषङ्गात्&rsquo; (रघु० २।३०)। <strong>जाताभिषङ्गः प्राप्तपराभवः।</strong></li>
<li>&lsquo;ततोऽभिषङ्गालिविप्रविद्धा&rsquo; (सीता) (रघु० १४।५४)। <strong>अभिषङ्ग आकस्मिक आघातः।</strong></li>
<li>&lsquo;विनोदयिष्यन्ति नवाभिषङ्गाम्&rsquo; (रघु० १४।७७)। <strong>प्रत्यग्रदुःखाम्।</strong></li>
<li>&lsquo;उच्चारितं मे मनसोऽभिषङ्गात्&rsquo; (भा० उ० ३०।१)। <strong>अभिषङ्गाद् आवेगाद् उद्वेगात् क्षोभात्।</strong></li>
<li>&lsquo;अभिघाताभिचाराभ्यामभिशापाभिषङ्गतः&rsquo; (सुश्रुत० उ० अ० ३९)। <strong>अभिषङ्गो भूताद्यावेशः।</strong></li>
<li>&lsquo;क्षेपायमाणमभिषङ्गव्यलीकं निगृह्णाति ज्वलितं यश्च मन्युम्&rsquo; (भा० शां० २९९।११)। <strong>अभिषङ्गोभिनिवेशः। व्यलीकमप्रियम्</strong></li>
</ul>
<h2 id="सद">सद्</h2>
<ul>
<li>{अभिषद्}</li>
<li>सद् (षद्लृ विशरणगत्यवसादनेषु)।</li>
<li>&lsquo;अथान्यो भिषगभिषदेत्&rsquo; (का० सं० विमान० शिष्योपक्रम० अ०)। <strong>अभिषदेत् अभिषीदेत् अभ्यागच्छेत्।</strong></li>
<li>&lsquo;मृधा वा एषोऽभिषण्णः&rsquo; (तै० सं० २।४।२।३)। <strong>मृधाऽभिषण्णः सङ्ग्रामेणाभिभूतः।</strong></li>
</ul>
<h2 id="स">सि</h2>
<ul>
<li>{अभिषि}</li>
<li>सि (षिञ् बन्धने)।</li>
<li>&lsquo;तैस्त्वा सर्वैरभिष्यामि पाशैः&rsquo; (अथर्व० ४।१६।९)। <strong>अभिष्यामि बध्नामि। अभिस्तु सर्वैरित्यनेन गतार्थः।</strong></li>
</ul>
<h2 id="सच-1">सिच्</h2>
<ul>
<li>{अभिषिच्}</li>
<li>सिच् (षिच क्षरणे)।</li>
<li>&lsquo;यत्काम इदमभिषिञ्चामि&rsquo; (अथर्व० ६।१२२।५)। <strong>अभिषिञ्चामि अभितो निनयामि। इदम् इदानीम्।</strong></li>
<li>&lsquo;तथाभ्यषिक्त वारीणि पितृभ्यः शोकमूर्च्छितः&rsquo; (भट्टि० ६।२३)। <strong>सलिलं न्यवपत्, उदकमकरोदित्यर्थः।</strong></li>
<li>&lsquo;तद्यथा जक्षुषेऽभिषिञ्चेदेवं तत्&rsquo; (श० ब्रा० २।४।२।२३)। <strong>भुक्तवन्तमाप्लावयेदित्यर्थः।</strong></li>
<li>&lsquo;सङ्गे पुनर्बहुतराममृताभिषिक्ताम्&rsquo; (चौर० २९)। <strong>अमृतेनाभिवृष्टामित्यर्थः।</strong></li>
<li>&lsquo;अथ वपुरभिषेक्तुं तास्तदम्भोभिरीषुः&rsquo; (शिशु० ७।७५)। <strong>अभिषेक्तुमाप्लावयितुम्।</strong></li>
<li>&lsquo;अग्निवर्णमभिषिच्य राघवः स्वे पदे तनयम्…&rsquo; (रघु० १९।१)। <strong>अभिषेचनेनाभिषेकपूर्वकं स्वस्थाने प्रतिष्ठाप्येत्यर्थः।</strong></li>
<li>&lsquo;अभिषेकं करिष्यामि तासु नित्यमनुव्रता&rsquo; (रा० २।२७।१९)। <strong>अभिषेकं स्नानम्।</strong></li>
<li>&lsquo;कृताभिषेको गङ्गायाम्&rsquo; (रा० १।४४।३०)। <strong>उक्तोऽर्थः।</strong></li>
<li>&lsquo;उपनीयतां मन्त्रेण संभृतः कुमारस्याभिषेकः&rsquo; (विक्रम०)। <strong>इहाभिषेकार्थं जलमभिषेक उक्तः। तादर्थ्यात्ताच्छब्धम्।</strong></li>
<li>&lsquo;किं पुष्करजलैरभिषेचनेन&rsquo; (हरि० १।१।२)। <strong>अभिषेचनं स्नानम्।</strong></li>
</ul>
<h2 id="स-1">सु</h2>
<ul>
<li>{अभिषु}</li>
<li>सु (षुञ् अभिषवे। अभिषवः स्नानं सुरासन्धानं च)।</li>
<li>&lsquo;रामाभिषवसंयुक्ताश्चक्रुरेव कथा मिथः&rsquo; (रा० २।६।१६)। <strong>रामाभिषवो रामाभिषेकः। अत्र धातुः स्नानमभिधत्ते।</strong></li>
</ul>
<h2 id="स-2">सृ</h2>
<ul>
<li>{अभिसृ}</li>
<li>सृ (सृ गतौ)।</li>
<li>&lsquo;पराजितश्चेद् द्विगुणदण्डः क्रियेत न कश्चन राजानमभिसरिष्यति&rsquo; (कौ० अ० ३।२०।६)। <strong>अभिसरिष्यत्यभ्युपैष्यति (न्यायार्थम्)।</strong></li>
<li>&lsquo;पतिलोभेन यं गङ्गा विनीताऽभिससार ह&rsquo; (हरि० १।२७।५, १।३२।४४)। <strong>अभिससार अभिसरणं अभिलक्ष्य सरणं कृतवती, प्रोवाह।</strong></li>
<li>&lsquo;यद्येतावान् बहुमानः, किं नाभिस्रियते। …किन्तु सहसाऽभिसृतः प्रत्युपकारदुर्लभतया पुनर्मे दुर्लभो भवेदिति विलम्बे&rsquo; (चारु० २)।</li>
<li>&lsquo;आर्ये यदि स मनीषितस्तकिमर्थमिदानीं सहसा नाभिसार्यते&rsquo; (मृच्छ० २)। <strong>स्वार्थे णिच्।</strong></li>
<li>&lsquo;पुरोऽभिसस्रे सुरसुन्दरीजनैः&rsquo; (कि० ८।४)।</li>
<li>&lsquo;अभिससार न वल्लभमङ्गना&rsquo; (शिशु० ६।२६)। <strong>अनन्तरोदीरित एवार्थः।</strong></li>
<li>&lsquo;इत्यलघुना लघुसमुत्थानेन सैन्यचक्रेणाभ्यसरम्&rsquo; (दशकु० पृ० १६५)। <strong>अभ्यसरं प्रायाम्।</strong></li>
<li>&lsquo;छिन्धि भिन्द्धि प्रधाव त्वं पातयाभिसरेति च। अश्रूयन्त महाघोराः शब्दाः…&rsquo; (भा० आदि० १९।१।८)॥ <strong>अभिसर=अनुसर।</strong></li>
<li>&lsquo;अभि स्ववृष्टिं मदे अस्य युध्यतो रध्वीरिव प्रवणे सस्रुरूतयः&rsquo; (ऋ० १।५२।५)। <strong>अभिसस्रुः=अभिसस्यन्दिरे।</strong></li>
<li>&lsquo;अनभियुक्तस्तु लघुव्यसनः सुखेन व्यसनं प्रतिकृत्यामित्रो यातव्यमभिसरेत्&rsquo; (कौ० अ० ७।५।८)। <strong>अभ्युपपद्येत, साहायकमाचरेत्, साचिव्यं कुर्यात्।</strong></li>
<li>&lsquo;अनभिसरतां द्वादशपणो दण्डः&rsquo; (कौ० अ० ४।३।९)। <strong>साहाय्यार्थं नोपसर्पतामित्यर्थः।</strong></li>
<li>&lsquo;सुखा हि प्राप्तुं पालयितुमभिसारयितुं च भवति&rsquo; (अल्पा प्रत्यासन्ना भूः) (कौ० अ० ७।१०।१८)। <strong>अभिसारयितुं संरक्षणायोपैतुम्।</strong></li>
<li>&lsquo;लोचनैरभिसृतस्य चेतसः प्राभवन्न सुरलोकसुभ्रुवः&rsquo; (पारिजात० १७।११)। <strong>कृताभिसरणस्य सङ्केतं प्रतियियासतश्चेतसो न प्राभवन्नेशाञ्चक्रिरे।</strong></li>
<li>&lsquo;मन्मथाभिसरा तदगारमभिसरामि&rsquo; (दशकु०)। <strong>अभिसरः सहायः। अनुप्लव: सहायश्चानुचरोऽभिसरः समा इत्यमरः।</strong></li>
<li>&lsquo;कृत्वा साभिसरमुत्तरापथं प्राहिणोत्&rsquo; (हर्ष० पृ० १५०)।</li>
<li>&lsquo;मया साभिसारमकरोत्स्वामी&rsquo; (हर्ष० पृ० २७)। <strong>अभिसारोऽभिसरः।</strong></li>
<li>&lsquo;लोहाभिसारो निर्वृत्तः, कुरुक्षेत्रमकर्दमम्&rsquo; (भा० उ० १६०।९३, १६१।११)। <strong>लोहाभिसारः शस्त्रादीनां नीराजनादिकम्।</strong></li>
<li>&lsquo;त्रिपक्षादूर्ध्वमनभिसारं राजा हरेत्&rsquo; (कौ० अ० ३।१६।२२)। <strong>अनभिसारं ममेदं मे दीयतामित्यप्रार्थितम्।</strong></li>
<li>&lsquo;अतो विपरीता रोगाणामभिसरा हन्तारः प्राणानाम्&rsquo; (चरक० सूत्र० २९।८)। <strong>अभिसरा आनेतारः।</strong></li>
<li>&lsquo;तद्वदासीदभीसारो द्रोणपार्षतयो रणे&rsquo; (भा० द्रोण० १९१।३१)। <strong>अभीसारोऽनुसारः।</strong></li>
<li>&lsquo;श्वोऽभिसारः पुरस्य नः&rsquo; (रा० ६।९।१९)। <strong>अभिसार आस्कन्दः। अन्यत्राभिसारः सङ्केतस्थानं कामुकानाम्।</strong></li>
<li>&lsquo;शत्रोः सर्वाभिसारे सति रचयति यस्तस्य सर्वापहारम्&rsquo; (प्र० सर्व० मङ्गलश्लोके द्वितीये। सर्वाभिसारमिच्छन्ति सर्वसंनहनं बुधाः (प्र० सर्व०)। <strong>निगदव्याख्यातम्।</strong></li>
<li>&lsquo;अभिसारेण सर्वेण तत्र युद्धमवर्तत&rsquo; (भा० वन० १३ ४।)। <strong>आयुधानां सर्वतः सरणमभिसारः।</strong></li>
<li>&lsquo;स पन्थानमासाद्य समुद्राभिसरं तदा&rsquo; (भा० शां० १६९।६)। <strong>समुद्रगामिनं सागरमुपतिष्ठमानम्।</strong></li>
<li>&lsquo;अदण्ड्यागन्तुकी गौश्च सूतिका वाऽभिसारिणी&rsquo; (याज्ञ० २।१६३ मिताक्षरायामाशनसं वचः)। <strong>अभिसारिणी स्वयूथात्प्रच्युता पुनः स्वयूथगामिनी।</strong></li>
<li>&lsquo;एते ते दैवतानामसुरपुरवधे गच्छन्त्यभिसरीम्&rsquo; (प्रतिमा० ३।७)।</li>
</ul>
<h2 id="सज">सृज्</h2>
<ul>
<li>{अभिसृज्}</li>
<li>सृज् (सृज विसर्गे)।</li>
<li>&lsquo;मा नोऽभि स्रा मत्यं देवहेतिम्&rsquo; (अथर्व० ११।२।१९)। <strong>अभिस्राः=अभिस्राक्षीः, उपरि नो मा क्षैप्सीः, मा नोऽभिलक्ष्य प्रास्थः। मेतो मुञ्चेत्यर्थः।</strong></li>
<li>&lsquo;यदोषघीरभिसृष्टो वनानि च&rsquo; (ऋ० १०।९१।५)।</li>
<li>&lsquo;तेषामाजिं यतामभिसृष्टानां वायुमुखं प्रथमः प्रत्यपद्यत&rsquo; (ऐ० ब्रा० २।२५)। <strong>अभिसृष्टानां सन्नद्धानाम् इति षड्गुरु०। अभितः प्रवृत्तानामिति सायणः।</strong></li>
<li>&lsquo;त्वयाऽभिसृष्टेन हतः शैनेयेन महात्मना&rsquo; (भा० शल्य० ६१।३५)। <strong>अभिसृष्टेन प्रेरितेन।</strong></li>
</ul>
<h2 id="सप">सृप्</h2>
<ul>
<li>{अभिसृप्}</li>
<li>सृप् (सृप्लृ गतौ)।</li>
<li>&lsquo;तस्य ह ज्येष्ठः पुत्रोऽभिसृप्य मुखमभिजग्राह&rsquo; (शां० ब्रा० ३०।५)। <strong>अभिसृप्य=उपसृप्य उपेत्य।</strong></li>
</ul>
<h2 id="स-3">सो</h2>
<ul>
<li>{अभिषो}</li>
<li>सो (षो अन्तकर्मणि)।</li>
<li>&lsquo;तैस्त्वा सर्वैरभिष्यामि पाशैः&rsquo; (अथर्व० ४।१६।९)। <strong>अभिदधामि, प्रसिनामि, बध्नामि।</strong></li>
</ul>
<h2 id="सकनद">स्कन्द्</h2>
<ul>
<li>{अभिस्कन्द्}</li>
<li>स्कन्द् (स्कन्दिर् गतिशोषणयोः)।</li>
<li>&lsquo;अभिचस्कन्द वन्दनेव वृक्षम्&rsquo; (अथर्व० ७।१२०।२)। <strong>अभितो व्याप्ता वर्तत इत्यर्थः।</strong></li>
</ul>
<h2 id="सथ">स्था</h2>
<ul>
<li>{अभिष्ठा}</li>
<li>स्था (ष्ठा गतिनिवृत्तौ)।</li>
<li>&lsquo;अभिवाद्याभिसंहृष्टौ गमनायाभितस्थतुः&rsquo; (रा० १।२३।४)। <strong>अभितस्थतुरभिमुखं स्थितौ। अभितष्ठतुरिति तु पाणिनीयाः।</strong></li>
<li>&lsquo;पदाऽभितिष्ठन्ति&rsquo; (वेदिम्) (श० ब्रा० १।२।५।२६)। <strong>वेद्यां पदानि निदधतीत्यर्थः।</strong></li>
<li>&lsquo;इदमहं रक्षोऽभितिष्ठामि&rsquo; (वा० सं० ६।१६)। <strong>पादेनाभित आक्रम्य तिष्ठामीत्यर्थः।</strong></li>
<li>&lsquo;अभितिष्ठ पृतन्यतः&rsquo; (वा० सं० ११।२०)। <strong>आक्रामेत्यर्थः।</strong></li>
<li>&lsquo;अभितिष्ठामि ते मन्युं पार्ष्ण्या प्रपदेन च&rsquo; (अथवे० ६।४२।३)। <strong>आक्रम्य तिष्ठामीत्यर्थः।</strong></li>
<li>&lsquo;शत्रूयतामभितिष्ठ महांसि&rsquo; (तै० ब्रा० २।५।२।४)। <strong>शात्रवमिच्छतां तेजांस्यभितिष्ठ अभित आक्रामेत्युक्तं भवति।</strong></li>
<li>&lsquo;तस्य पदा शिरोऽभितष्ठौ&rsquo; (श० ब्रा० ५।४।१।९)। <strong>उपापीडयदित्यर्थः।</strong></li>
<li>&lsquo;अभिष्ठितो वरुणस्य पाशः&rsquo; (तै० सं० १।४।४५)। <strong>अभिष्ठितोऽभिभूय क्रान्तः।</strong></li>
<li>&lsquo;अधः सपत्ना मे पदोरिमे सर्वेऽभिष्ठिताः&rsquo; (ऋ० १०।१६६।२)। <strong>अभिभूताः सन्तः स्थिताः।</strong></li>
</ul>
<h2 id="सम">स्मि</h2>
<ul>
<li>{अभिस्मि}</li>
<li>स्मि (ष्मिङ् ईषद्धसने)।</li>
<li>&lsquo;तदा स्म मन्त्रं सहिताः प्रचक्रु स्त्रैलोक्यनाशार्थमभिस्मयन्तः&rsquo; (भा० ३।१०१।१९)। <strong>त्रिदशानामुपरि स्मयमाना असुराः।</strong></li>
</ul>
<h2 id="सयनद">स्यन्द्</h2>
<ul>
<li>{अभिष्यन्द्}</li>
<li>स्यन्द् (स्यन्दू प्रस्रवणे)।</li>
<li>&lsquo;यदि त्वामीदृशं रामभद्रः पश्येत्तदास्य हृदयं स्नेहेनाभिष्यन्देत&rsquo; (उत्तर० ५)। <strong>अभिष्यन्देत द्रवेत् प्रस्रवेत्। अभिरविशेषकः।</strong></li>
<li>&lsquo;सततमभिष्यन्दमानमेधमेदुरितनीलिमा&rsquo; (गिरिः) (उत्तर० १)। <strong>अभिष्यन्दमानो वर्षन्।</strong></li>
<li>&lsquo;प्रायेण सर्वे नयनामयास्ते भवन्त्यभिष्यन्दनिमित्तमूलाः&rsquo; (सुश्रुत० उत्तर० ६।२)। <strong>नयनाभ्यां जलबिन्दुनिपतनमभिष्यन्दः।</strong></li>
<li>&lsquo;भूतपूर्वमभूतपूर्वं वा जनपदं परदेशापवाहनेन स्वदेशाभिष्यन्दवमनेन वा निवेशयेत्&rsquo; (कौ० अ० २।१।१)। <strong>अभिष्यन्दोऽतिरेकः (प्रजानाम्)।</strong></li>
<li>&lsquo;स्वर्गाभिष्यन्दवमनं कृत्वेव विनिवेशितम्&rsquo; (रघु० १५।२९, कु० ६।३७)। <strong>उक्तोऽर्थः।</strong></li>
<li>&lsquo;गुर्वभिष्यन्दिभक्तानि&rsquo; (विष्णुधर्मोत्तरे २।४६।४४)। <strong>अमिष्यन्दीनि मलशैथिल्यकराणि।</strong></li>
<li>&lsquo;दिवास्वप्नात् पुरोवाताद् गुर्वभिष्यन्दिभोजनात्&rsquo; (का० सं० खिल० सूतिकोप० श्लो० ४१)। <strong>उक्तोऽर्थः। नवं धान्यमभिष्यन्दि लघु संवत्सरोषितम् इत्यायुर्वेदविदः। अभिष्यन्दिरमणं शाखानगरमिति कोषः।</strong></li>
</ul>
<h2 id="सवञज">स्वञ्ज्</h2>
<ul>
<li>{अभिष्वञ्ज्}</li>
<li>स्वञ्ज् (ष्वञ्ज परिष्वङ्गे)।</li>
<li>&lsquo;नाभिष्वजेत् परं वाचा कर्मणा मनसापि वा&rsquo; (भा० शां० २४०।२९)। <strong>नाभिष्वजेत् नाभिष्वजेत। न परिगृह्णीयान्ममायमिति न तत्र सज्जेत्।</strong></li>
<li>&lsquo;अभिष्वक्तस्य कामेषु&rsquo; (सौन्दर० ११।१०)॥ <strong>अभिष्वक्त आसक्तः प्रसक्तः प्रसङ्गी।</strong></li>
<li>&lsquo;अभिष्वङ्गस्तु कामेषु महामोह इति स्मृतः&rsquo; (भा० आश्व० ३६।३२)। <strong>अभिष्वङ्ग आसक्तिः।</strong></li>
<li>&lsquo;आहारे शरीरे चानभिष्वङ्गात्&rsquo; (अवदा० जा० ७)। <strong>उक्तोऽर्थः।</strong></li>
<li>&lsquo;नास्ति मे त्वय्यभिष्वङ्गः&rsquo; (रा० ६।१०।२१)। <strong>स्नेहः प्रेमा रागः।</strong></li>
<li>&lsquo;असक्तिरनभिष्वङ्गः पुत्रदारगृहादिषु&rsquo; (भा० पु० १३।९। )। <strong>निगदव्याख्यातम्।</strong></li>
<li>&lsquo;न तत्कुर्यादभिष्वङ्गं पापज्ञप्त्येकहेतवे। स्त्रीभिः कदाचन…&rsquo; (कथा० ६६।७१)॥</li>
<li>&lsquo;स तं दृष्ट्वा झटित्येव गाढाभिष्वङ्गतो गतम्। सप्तमीं मदनावस्थाम्…&rsquo; (कथा० ८६।६७)॥ <strong>अभिष्वङ्गो रागः। अभिष्वङ्गे स्पृहायां च गभस्तौ च रुचिः स्त्रियामित्यमरः। अभिष्वङ्गो राग इति स्वामी।</strong></li>
</ul>
<h2 id="सव">स्वृ</h2>
<ul>
<li>{अभिस्वृ}</li>
<li>स्वृ (स्वृ शब्दोपतापयोः)।</li>
<li>&lsquo;इह त्या सधमाद्या… हरी इन्द्र प्रतद्वसू अभि स्वर&rsquo; (ऋ० ८।१३।२७)। <strong>अभिस्वर अस्मान् प्रत्यागच्छेति दुर्गो निरुक्तवृत्तौ।</strong></li>
</ul>
<h2 id="हन">हन्</h2>
<ul>
<li>{अभिहन्}</li>
<li>हन् (हन हिंसागत्योः)।</li>
<li>&lsquo;अगस्त्यस्य तदा क्रुद्धो वामेनाभ्यहनच्छिरः&rsquo; (भा० अनु० १००।२३)। <strong>अभ्यहनत्। अभिघातमकरोत्। अविध्यदित्यर्थः।</strong></li>
<li>&lsquo;मर्मस्वभ्यवधीत् क्रुद्धः पादाष्ठीलैः सुदारुणैः&rsquo; (भा० सौ० ८।२४)। <strong>अभ्यवधीद् अभितोऽताडयदित्यर्थः। पादाष्ठीलैः पादग्रन्थिभिः। पार्ष्णिघातैरित्यर्थः।</strong></li>
<li>&lsquo;ततः शङ्खाश्च भेर्यश्च…। सहसैवाभ्यहन्यन्त…&rsquo; (गीता० १।२३)॥ <strong>अभ्यहन्यन्त अताड्यन्त।</strong></li>
<li>&lsquo;सोऽभिहतो व्यनदत्&rsquo; (ऐ० ब्रा० ४।२)। <strong>स वृत्रः। अभिहतः प्रहृतः।</strong></li>
<li>&lsquo;अन्योन्यहराभिहतौ हरांशौ&rsquo; (लीला०)। <strong>अभिहतौ गुणितौ।</strong></li>
<li>&lsquo;अस्त्रेण मेदिनीमभिहत्य&rsquo; (भा० द्रोण० ९९।५९)। <strong>अभिहत्य=आहत्य=ताडयित्वा।</strong></li>
</ul>
<h2 id="हरय">हर्य्</h2>
<ul>
<li>{अभिहर्य्}</li>
<li>हर्य् (हर्य गतिकान्त्योः)।</li>
<li>&lsquo;मनसा वै सम्राट् स्त्रियमभिहर्यति&rsquo; (श० ब्रा० १४।६।१०।१५)।</li>
</ul>
<h2 id="ह">हा</h2>
<ul>
<li>{अभिहा}</li>
<li>हा (ओहाङ् गतौ)।</li>
<li>&lsquo;तस्याभ्यग्निरैतशायन एत्याकालेऽभिहाय मुखमप्यगृह्णात्&rsquo; (ऐ० ब्रा० ६।३३)। <strong>अभिहाय स्वासनादुत्थाय।</strong></li>
</ul>
<h2 id="ह-1">हु</h2>
<ul>
<li>{अभिहु}</li>
<li>हु (हु दानादनयोः)।</li>
<li>&lsquo;सोऽपो जुहोति&rsquo; (श० ब्रा० ३।९।३।२३)। <strong>अपामुपरि हविर्दत्त इत्यर्थः।</strong></li>
<li>&lsquo;अथोपविश्य मृदमभिजुहोति&rsquo; (श० ब्रा० ६।३।३।१५)। <strong>मृद उपरि हव्यं प्रदिशतीत्यर्थः।</strong></li>
</ul>
<h2 id="ह-2">हृ</h2>
<ul>
<li>{अभिहृ}</li>
<li>हृ (हृञ् हरणे)।</li>
<li>&lsquo;इमा विशो अभि हरन्तु ते बलिम्&rsquo; (अथर्व० १९।४५।४)। <strong>अभिहरन्तु उपहरन्तु।</strong></li>
<li>&lsquo;तस्मै ह स्म पूर्वाह्णे देवा अशनमभिहरन्ति&rsquo; (श० ब्रा० १।६।३।१२)। <strong>उक्तोऽर्थः।</strong></li>
<li>&lsquo;तस्मादु दिशो दिश एव राज्ञेऽन्नाद्यमभिह्रियते&rsquo; (श० ब्रा० ५॥५।१??)</li>
<li>&lsquo;सा मुक्ताऽभ्यहरच्छक्तिर्महिषस्य शिरो महत्&rsquo; (भा० वन० २३१।९६)। <strong>अभ्यहरदपाहरत्, अच्छिनत्।</strong></li>
<li>&lsquo;तदन्तरमथावृत्य कोटिकास्योऽभ्यहारयत्&rsquo; (भा० वन० २७१।५)। <strong>भीमजयद्रथयोर्मध्ये प्रवेशेनान्तरं व्यवधानमकरोत्।</strong></li>
<li>&lsquo;सवज्रायसगर्भं तु कवचं तत्र काञ्चनम्। विराटस्य प्रियो भ्राता शतानीकोऽभ्यहारयत्&rsquo; (भा० वि० ३१।१२)॥</li>
<li>&lsquo;सर्वपारसवं वर्म कल्याणपटलं दृढम्। शतानीकादवरजो मदिराक्षोऽभ्यहारयत्&rsquo; (भा० वि० ३१।१२-१३)॥ <strong>अभ्यहारयत् अबध्नात्।</strong></li>
<li>&lsquo;सुरामैरेयपानानि प्रभूतान्यभ्यहारयन्&rsquo; (भा० वि० ७२।२८)। <strong>अभ्यहारयन् अभित आहारयन् आनयन्।</strong></li>
<li>&lsquo;पाण्डवो जीविताकाङ्क्षी राधेयं नाभ्यहारयत्&rsquo; (भा० )। <strong>नाभिमुखमापद्यत।</strong></li>
<li>&lsquo;पूर्वं दक्षिणं पादमभिहरन्ती प्रदक्षिणमग्निमनु परिक्रामेत्&rsquo; (चरक० शारीर० ८।११)। <strong>अभिहरन्ती अग्रतो निदधती, उद्यच्छमाना।</strong></li>
<li>&lsquo;अभिहारयत्सु शनकैर्भरतेषु युयुत्सुषु&rsquo; (भा० द्रोण० ८८।३)। <strong>अभिहारयत्सु सन्नह्यमानेषु, अभियुञ्जानेषु वा। प्रहरत्स्विति केचित्।</strong></li>
<li>&lsquo;स्नातस्तु काले यथाविध्यभिहृतम्&rsquo; (सत्या० श्रौ० २६।२।९५, आप० ध० १।२।८७)। <strong>अभिहृतमाबद्धं (स्रगादि)।</strong></li>
<li>&lsquo;मुखतोऽभिहृत्य मुखत उपावहरति&rsquo; (आप० श्रौ० २।४।१३।३)। <strong>अभिमुखं कृत्वा उपावहरति अपादत्त इति रुद्रदत्तः।</strong></li>
<li>&lsquo;प्रियं कर्तुमुपस्थातुं बलिकर्म स्वकर्मजम्। अभिहर्तुम्…&rsquo; (भा० सभा० १३।१६)॥ <strong>उपहर्तुमुपायनीकर्तुम्। अभिहारोऽभिग्रहणम् (वैजयन्ती)।</strong></li>
<li>&lsquo;चौर्यकरणं बलादपहारो वा। सुहृत्कार्येष्वनभिगमनमनभिहारहेतोः&rsquo; (कामसूत्रे)। <strong>अभिहार उपहार उपायनम्।</strong></li>
<li>&lsquo;याच्यमाहुरनीशस्य अभिहारं च भारत&rsquo; (भा० अनु० ६०।४०)। <strong>अभिहारस्तिरस्कार इति नीलकण्ठः। बलादपहार इत्यन्ये। अनीशस्य दरिद्रस्य।</strong></li>
<li>&lsquo;अतिदूरात्सामीप्यादिन्द्रियाघातान्मनोऽनवस्थानात्। सौक्ष्म्याद् व्यवधानादभिभवात्समानाभिहाराच्च&rsquo; (साङ्ख्यका० ७)॥ <strong>अनुपलब्धिरित्यनुषङ्गः। समानाभिहारः सजातीयसंवलनम्, सजातीयपदार्थसंमिश्रणम्।</strong></li>
<li>&lsquo;व्यादिदेश गणशोऽथ पार्श्वगान् कार्मुकाभिहरणाय मैथिलः&rsquo; (रघु० ११।४३)। <strong>अभिहरणमाहरणम्।</strong></li>
<li>&lsquo;यानक्षोभो यानपातो यानाभिहरणं तथा।&rsquo; (का० नी० सा० १५।२०)। <strong>अभिहरणमनभिमतदेशप्रापणमिति मङ्गला। यानेन (प्रजविना) अभिहरणमिति विग्रहः।</strong></li>
<li>&lsquo;सर्वं सुगुणलक्ष्मीवत् तदभूदाभिहारिकम्&rsquo; (रा० २।६५।१०)। <strong>प्राता राज्ञे यदभिहर्तव्यं मङ्गलाद्यानेतव्यं तदाभिहारिकमुच्यते। आभिहारिकं सौख्यदमिति तु संस्कृतशार्मण्यकोषः। बलादुपधिना वाऽपहृतमित्यन्ये।</strong></li>
<li>&lsquo;भार्याभिहर्ता वैरी यो यश्च राज्यहरो रिपुः&rsquo; (भा० वन० वन० २८१।४६)। <strong>भार्याभिहर्ता दारापहारकः।</strong></li>
<li>&lsquo;लोहाभिहारोऽस्त्रभृतां राज्ञां नीराजनाविधिः&rsquo; (अमरः)। <strong>लोहस्य शस्त्रस्याभितो हरणम्।</strong></li>
</ul>
<h2 id="हष">हेष्</h2>
<ul>
<li>{अभिहेष्}</li>
<li>हेष् (हेषृ अव्यक्ते शब्दे, अश्वरवे)।</li>
<li>&lsquo;तद्यथा भिहेषते पिपासते क्षिप्रं प्रयच्छेत्तादृक् तत्&rsquo; (ऐ० ब्रा० ६।८)। <strong>अभिहेषतेऽभिहेषमाणाय (घासार्थं) आभिमुख्येन शब्दं कुर्वाणाय।</strong></li>
<li>&lsquo;हया हयानभ्यहेषन्&rsquo; (भा० कर्ण० ८७।९९)। <strong>अभिलक्ष्याहेषन्तेत्यर्थः।</strong></li>
</ul>

  </div>
</article>


        

        



    <aside class="card border noPrint" id="section-tree-item-koshaH_upasargArtha-chandrikA_158_abhi_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/sanskrit/koshaH/upasargArtha-chandrikA/158_abhi/">१५८ अभि </a>
            <a data-toggle="collapse" href="#section-tree-item-body-koshaH_upasargArtha-chandrikA_158_abhi_md" role="button" aria-expanded="false" aria-controls="section-tree-item-body-koshaH_upasargArtha-chandrikA_158_abhi_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-koshaH_upasargArtha-chandrikA_158_abhi_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १५८ अभि</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/sanskrit/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/sanskrit/actions/workflows/build.yml"><img src="https://github.com/vishvAsa/sanskrit/actions/workflows/build.yml/badge.svg"> Built </a> on 2026 Feb 5 11:08:52 UTC. (<a href="http://google.com/search?q=11%3a08%3a52%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
