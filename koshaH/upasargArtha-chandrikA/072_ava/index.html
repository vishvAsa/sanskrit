<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कृते विश्वासटिप्पन्यः  | ०७२ अव</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/sanskrit/koshaH/upasargArtha-chandrikA/072_ava/" rel="alternate" type="application/rss+xml" title="संस्कृते विश्वासटिप्पन्यः" />
    <link href="/sanskrit/koshaH/upasargArtha-chandrikA/072_ava/" rel="feed" type="application/rss+xml" title="संस्कृते विश्वासटिप्पन्यः" />

    <meta property="og:url" content="https://vishvAsa.github.io/sanskrit/koshaH/upasargArtha-chandrikA/072_ava/">
  <meta property="og:site_name" content="संस्कृते विश्वासटिप्पन्यः">
  <meta property="og:title" content="०७२ अव">
  <meta property="og:description" content="अज् {अवाज्} अज् (अज गतिक्षेपणयोः)। ‘श्रोणामेक उदकं गामवाजति’ (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः। अत् {अवात्} अत् (अत सातत्यगमने)। ‘अश्मास्यवतम्’ (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः’ (नि० १०।१३)। अद् {अवाद्} अद् (अद भक्षणे)। ‘अव रुद्रमदीमहि’ (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः। अन् {अवान्} अन् (अन प्राणने)। ‘स वै सकृदवान्यात्’ (श० ब्रा० ११।१।६।३२)। अवाम्यात्=निश्वस्यात्। ‘एतां दिशमनवानन्त्सृत्वा कुम्भं प्रक्षीयानपेक्षमाण एहि’ (श० ब्रा० १३।८।३।४)। अनवानन्=अनिश्वसन्। ‘व्याहृतीर्जपित्वाऽनवानम्’ (सत्या० श्रौ० २१।२।२)। अनवानम् अनुच्छ्वासम्। अय् {अवाय्} अय् (अय गतौ)। ‘अवायन्तां पक्षिणः’ (अथर्व० ११।१२।८)। अवाङ्मुखा निपद्यन्तामित्यर्थः। अर्ज् {अवार्ज्} अर्ज् (अर्ज षर्ज अर्जने)। ‘तामवार्जन्ति’ (श० ब्रा० ४।५।८।११)। उत्सृजन्तीत्यर्थः। अस् {अवास्} अस् (असु क्षेपे)। ‘प्रथमपातिनं शकलमवास्य’ (आप० श्रौ० ७।३।२०)। अवास्य=नीचैः क्षिप्त्वा। ‘यूपशकलमवास्यति’ (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे। आप् {अवाप्} आप् (आप्लृ व्याप्तौ)। ‘विदुस्ते वीर कर्माणि नानवाप्तानि कानि चित्’ (भा० सभा० ५।३४)। अनारब्धानीत्यर्थः। ‘पैतृकं तु पिता द्रव्यमनवाप्तं यदाप्नुयात्’ (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। ‘हस्तावापेन गच्छन्ति नास्तिकाः किमतः परम्’ (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः। इ {अवे} इ (इण् गतौ)। ‘मा नो द्यूतेऽवगान्मा समित्याम्’ (अथर्व० १२।३।४६)। माऽवगात्=मा प्रणशत्=माऽपहारि। ‘अवैतु पृश्नि शेबलम्’ (अथर्व० १।११।४)। अवैतु=अर्वाक् पततु। ‘यथा वातो यथा वनम्… एवा त्वं दशमास्य सहावेहि जरायुणा’ (ऋ० ५।७८।८)। अवेहि=अवाङ् इहि, नीचैर्याहि, निष्क्राम। ‘समानमेतदुदकमुच्चैत्यव चाहभिः’ (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। ‘अव ते हेडो वरुण नमोभिरव यज्ञेभिरीमहे’ (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। ‘अव तदेन ईमहे तुराणाम्’। (ऋ० ७।५८।५)। ‘गोत्रचरणाच्छलाघात्याकारतदवेतेषु’ (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। ‘एको मासः संवत्सरस्यानवेतः स्यात्’ (तै० सं० २।६।३।५)। अनवेतः=अनतीतः। ‘अव त्वानेना नमसा तुर इयाम्’ (ऋ० ७।८६।४)। अवेयाम्=प्राप्नुयाम्। ‘अव देवैर्देवकृतमेनोऽयासिषम्’ (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। ‘नव नव दक्षिणा भवन्ति नावयन्त्येवैनम्’ (षड्विंश० ३।८)। ‘अवैत्वभ्वं कृणुता वरीयः’ (ऋ० ८।४९।५)। अवैतु=अपैतु। ‘हितं तेषामहितं मामकानाम्। एतत् सर्वं मम नावैति चेतः’ (भा० वन० ४।१८)॥ नावैति नाङ्गी करोति। ‘अवैन्नाशं दशास्यस्य निर्वृत्तमिव राघवः’ (भट्टि० ७।३३)। अवैत्=प्रत्यैत्, अजानात्। ‘अवैमि ते सारमतः प्रियं त्वाम्’ (कु० ३।१३)। ‘भवानपीदं परवानवैति’ (रघु० २।५६)। ‘अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि’ (शा० ५)। अवैमि=मन्ये, पश्यामि। ‘नमः सखिभ्यः सन्नान्माऽवगात’ (तै० ब्रा० २।४।७।११)। माऽवगात=माऽपगात=मा स्मापेत। ‘लोकं माऽर्वागवगाः’ (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः। ई {अवे} ई (ईङ् गतौ)। ‘अवैषां हेड ईमहे’ (वा० सं० १६।६)। अपनयामः। ईक्ष् {अवेक्ष्} ईक्ष् (ईक्ष दर्शने)। ‘योत्स्यमानानवेक्षेऽहम्’ (गीता० १।२३)। इहावशब्दो नात्यर्थमुपकरोति धात्वर्थस्य। ‘वसुधेयमवेक्ष्यतां त्वया’ (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। ‘त्वं राजा रक्षसां लङ्कामवेक्षेथा विभीषण’ (भट्टि० १९।२३)। ‘अथाऽऽज्यमवेक्षते’ (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। ‘उदशराव आत्मानमवेक्ष्य… तौ होदशरावेऽवेक्षाञ्चक्राते’ (छां० उ० ८1८।१)। उक्तोऽर्थः। ‘प्रतिगृह्य सौम्यं होता पूर्वश्छन्दोगेभ्योऽवेक्षेत’ (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। ‘न कूपमवेक्षेत’ (बौ० ध० २।३।६।२७)। आत्मानं तत्र द्रष्टुमिति शेषः। ‘नोदपानमवेक्षेत’ (गो० गृ० ३।५।१३)। ‘आशीविषो नैनो राजानमवेक्षते’ (तै० सं० ६।६।७।२)। राज्ञि सोमे दृष्टिं न पातयतीत्यर्थः। ‘अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…’ (भा० उ० ९३।२०)। अवेक्षेरन्=अवदधीरन्=आद्रियेरन्। ‘श्लाघ्यां दुहितरमवेक्षस्व जानकीम्’ (उत्तर० १।७)। तस्यां प्रतिजागृहि। ‘न कमलिनीं दृष्ट्वा ग्राहमवेक्षते मतङ्गजः’ (माल० ३)। नावेक्षते न गणयति। ‘नित्यं शास्त्राण्यवेक्षेत निगमांश्चैव वैदिकान्’ (मनु० ४।१९)। अवेक्षेत=चिन्तयेत्=विचारयेत्। ‘सूक्ष्मं विशेषणं तेषामवेक्षेच्छास्त्रचक्षुषा’ (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। ‘न परदुःखातुराः स्वसुखमवेक्षन्ते महाकारुणिकाः’ (अवदा० मैत्री० जा०)। नावेक्षन्ते-नाद्रियन्ते। ‘सोऽवेक्षते जगत्कृत्स्नं न सहायमवेक्षते’ (शि० भा० २६।१९)। जगति प्रतिजागर्तीत्याह। ‘न हि मन्ये नृशंसे त्वं राजधर्ममवेक्षसे’ (रा० २।७४।२१)। अवेक्षसे=वेत्थ। ‘अवेक्षते महाभागस्तीर्थीकुर्वंस्तदाश्रमम्’ (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। ‘अत्रास्त्यवेक्षा त्वयि मे रक्ष्यो हि शरणागत’ (रा० २।९६।५१)। अवेक्षा=आदरः। ‘मम त्ववेक्षया वीर शृणु विज्ञापयामि ते’ (भा० उ० ८।४२)। इहावेक्षाऽऽदरोऽवधानम्। ‘न ते पुत्रेष्ववेक्षाऽस्ति’ (भा० आदि० २३३।८)। ‘यदि रामस्य नावेक्षा त्वयि स्यान्मातृवत्सदा’ (रा० २।७३।१८)। अवेक्षा गौरवं संभावना पूज्यबुद्धिः। ‘ततोऽहं त्वामनुप्राप्तः कौरवाणामवेक्षया’ (भा० वन० १०।१४)। अनन्तरोदीरित एवार्थः। ‘वर्णश्रमावेक्षणजागरूकः’ (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। ‘फलप्रचयनोदपानावेक्षण…’ (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। ‘अवेक्षमाणस्त्वां मां च न्यस्तास्त्रश्चाहवे हतः’ (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। ‘अवेक्षमाणां बहुशो वैदेहीं धरणीतलम्’ (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। ‘प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्’ (भा० शां० १२०।१३)। अवेक्षितः कृतावेक्षः। ‘अङ्गावेक्षस्व सौमित्रे कस्येमां मन्यसे चमूम्’ (रा० २।९६।१५)। अवेक्षस्व सम्यगवलोकय। ‘प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…’ (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। ‘आशीविषो वै नो राजानमवेक्षते’ (ऐ० ब्रा० ६।१)। अवेक्षते=ईक्षते। ‘तातस्य प्रियकामेन यौवराज्यमवेक्षता’ (भरतेन त्वया) (रा० २।५२।३६)। अवेक्षता अवेक्षमाणेन। ‘अनवेक्षितपूर्वसौहृदा रमते ऽन्यत्र गता तथाङ्गना’ (सौग्दर० ८।४१)। अनवेक्षितमगणितम्। ‘तमवेक्ष्य रुरोद सा भृशं स्तनसम्बाधमुरो जघान च’ (कु० ४।२६)। तं मधुं वीक्ष्य। ‘पारिणाह्यस्य वेक्षणे’ (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः। उक्ष् {अवोक्ष्} उक्ष् (उक्ष सेचने)। ‘दध्ना मधुमिश्रेणावोक्षति’ (तै० सं० ५।४।५।२)। अवोक्षति=अवाङ्मुखेन हस्तेनोक्षति। ‘अथ सभाया मध्ये अधिदेवनमुद्धत्यावोक्ष्य’ (आप० श्रौ० ५।६।१९।२)। उक्तोऽर्थः। ‘उद्धते वा अवोक्षितेऽग्निमादधति’ (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ ऋ {अवर्} ऋ (ऋ गतिप्रापणयोः)। ‘यथाऽक्षोऽनुपाक्तः। अवार्च्छत्येवमवारम्’ (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः। ओण् {अवौण्} ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः। कर्ण् । {अवकर्ण् ।} ‘यात्रापहृतचेतस्त्वात्तद्वाक्यमवकर्णयन्’ (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः। कल् {अवकल्} कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः। काश् {अवकाश्} काश् (काशृ दीप्तौ)। ‘वर्णावकाशमपि मे पश्य पाण्डव यादृशम्’ (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। ‘उभयतो मांसैः संछन्नं नावकाशते’ (श० ब्रा० ८७।४।२०)। नावकाशते न दृग्विषयतां याति। ‘इहि तिस्रः परावतः…धेना इन्द्रावचाकशत्’ (ऋ० ८।३२।२२)। ‘जनानां धेना अवचाकशद् वृषा’ (ऋ० १०।४३।६)। ‘अन्तरिक्षेण पतति विश्वा रूपावचाकशत्’ (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। ‘यानि तस्याः (शम्याः) वकाशानि दिव्यरूपाण्यमन्यत’ (भा० वि० ५।२०)। वकाशानि अवकाशानि सुषिरस्थानानि कोटराख्यानि। कील् {अवकील्} कील् (कील बन्धने)। ‘क्षुत्पिपासावकीलनम्’ (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही। कुत्स् {अवकुत्स्} कुत्स् (कुत्स अवक्षेपणे)। ‘कुल्माषांश्चिदाहरेत्यवकुत्सिते’ (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह। कृत् {अवकृत्} कृत् (कृती छेदने)। ‘एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥’ (भा० स्त्री० १६।१)। अवकर्तनं युद्धभूमिः। ‘सन्दर्याग्रे स्वभार्यायाः कर्णनासावकर्तनम्’ (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। ‘इयं वस्त्रावकर्तेन संवीता चारुहासिनी’ (भा० वन० ६२।२२)। वस्त्रावकर्तो वस्त्रखण्डः। ‘कृष्णाजिनग्रीवा एवावकृत्य प्रत्यानह्यति’ (श ० ब्रा० ३।३।४।८)। अवकृत्य=अपच्छिद्य। ‘निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…’ (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह। कृश् {अवकृश्} कृश् (कृश तनूकरणे)। ‘न यं जरन्ति शरदो न मासा न द्याव इन्द्रमवकर्शयन्ति’ (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे। कृष् {अवकृष्} कृष् (कृष विलेखने)। ‘कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्’ (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। ‘प्राकृष्यमाणः कलिना सौहृदेनावकृष्यते’ (भा० वन० ६२।२६)। अवकृष्यते=हीयते। ‘प्रतिकर्तुं प्रकृष्टस्य नावकृष्टेन युज्यते’ (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। ‘अवकृष्टोत्तरासङ्गः कृशो धमनिसन्ततः’ (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। ‘पणो देयोऽवकृष्टस्य षडुत्कृष्टस्य वेतनम्’ (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। ‘मामग्रासनतोऽवकृष्टमवशम्’ (मुद्रा० १।१२)। अवकृष्टमधः पातितम्। ‘नखावकृष्टेऽत्यर्थं पिण्डकाः सदाहपाका भवन्ति’ (सूश्रुत० २।२९१।१)। नखावकृष्टे=नखस्याधोभागे। ‘पादावकर्षणसन्धानैः’ (भा० द्रोण० १४२।४५)। पादावकर्षणम्=पादयोर्नीचैः कर्षणम्। ‘न सन्तु यदुवीराणां दारा हारावकर्षिताः’ (पारिजात० १३।४४)। अवतारितहाराः, अवरोपितमौक्तिकमालाः। ‘ध्रुवां चावकृष्टे ऽनुपूर्वम्’ (का० श्रौ० २।८।१३)। अवकृष्टे ऽधोदेशे। कॄ {अवकॄ} कॄ (कॄ विक्षेपे)। ‘पुनः पुनः कुत्सयन्तं तु विगृह्यादितो ग्रन्थेनावकिरेत्’ (का० सं० विमान० शिष्योप०)। ‘अवाकीर्यत कनीयांसौ रतोमावुपाश्नुत, यज्ञावकीर्णा हि’ (पञ्चविंश० ब्रा०)। ‘ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः’ (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। ‘महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्’ (रा० २।३०।१३)॥ उक्तोऽर्थः। ‘असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते’ (भा० पु० ७।१।५९)। अवकीर्यते=क्षरति=नश्यति। ‘(तम्) अवाकिरन् बाललताः प्रसूनैः’ (रघु० २।१०)। तस्योपरि निचिक्षिपुरित्यर्थः। ‘अवाकिरन् शरान्’ (भा० वन० २१।३०)। अवाकिरन्=प्रास्यन्। ‘यो ब्रह्मचार्यवकिरेत्’ (तै० आ० २।१८)। रेतः सिञ्चेत् स्त्रियाम्। ‘वाससाऽऽच्छादयामास माल्येनावचकार च’ (रा० ४।१४।२३)। अवचकार=माल्यं तस्योपरि निचिक्षेप। ‘अवकिरते हस्ती स्वयमेव’ (पा० ३।१।८७)। भुव्यात्मानं प्रसारयतीत्यर्थः। ‘सप्तद्वारावकीर्णां च न वाचमनृतां वदेत्’ (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। ‘अवकीर्णः सुगुप्तश्च न वाचा ह्यप्रियं वदेत्’ (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। ‘तीर्थान्य् अवकीर्णानि तपस्विभिः’ (भा०)। अत्रावोऽस्थाने। आङ् इति तु स्थाने स्यात्। ‘किमपैति रजोभिरौर्वरैरवकीर्णस्य मणेर्महार्घता’ (शिशु० १६।२७)। अत्र कविना भारतप्रयोगोऽनुकृतः। स एव च दोषः। ‘अवकीर्णस्त्वहं कुन्त्या सूतेन च विवर्धितः’ (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। ‘पुत्रं सर्वगुणोपेतमवकीर्णं जले पुरा’ (भा० शां० १।२२)। उक्तोऽर्थः। ‘वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्’ (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। ‘अवकीर्णिव्रतं चरेत्’ (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। ‘अवकीर्णी भवेद् गत्वा ब्रह्मचारी तु योषितम्’ (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। ‘गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः’ (बौ० ध० २।७।१०)॥ ‘स्वानि वासांसि… अवकीर्योत्तराणि सभायां समुपाविशन्’ (भा० सभा० ६८।३९)। अवकीर्य=अवरोप्य=अवतार्य। ‘सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती’ (भा० अदि० ७४।७०)। अवकीर्य=प्रास्य=भुवि निक्षिप्य। ‘अवकर इत्येके’ (गौ० ध० ३।५।१३)। सख्यादिगमनेऽवकरो दोष इत्युज्ज्वला। ‘वर्चस्केऽवस्करः’ (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। ‘अवाकीर्षत’ (पञ्च० ब्रा० १७।४।३)। अवकीर्णिनो ऽभवन्नित्यर्थः। ‘क्रोधं कृत्वा समभ्येत्य मम श्मश्रूण्यवाकिरत्’ (शिवपु० २।४।१५।३१)। अवाकिरत्। अपाहरत् अवाकृन्तत्। ‘अवकीर्यैव भ्रातृव्यान्’ (तै० ब्रा० १।१।२।६)। अवकीर्य विनाश्य। ‘न तत्पदमुपादेयं कविनाऽवकरो हि सः’ (व्यक्ति० २।६७)। अवकरोऽपभ्रंशः, दुष्टः शब्दः। क्लृप् {अवक्लृप्} क्लृप् (कृपू सामर्थ्य )। ‘न हि तदवकल्पते यद् ब्रूयादिदमहं सत्यादनृतमुपैमीति’ (श० ब्रा० १।१।१।६)। नावकल्पते न युज्यते। ‘न हि तदवकल्पते यदुत्तरवेदावग्निहोत्रं जुहुयात्’ (श० ब्रा० २।५।२।४८)। ‘तद् यदृक्शो न तदवकल्पते’ (ऐ० ब्रा० ६।२)। न संभवतीत्यर्थः। ‘न वा एतस्यानिष्टक आहुरवकल्पते’ (तै० सं० ५।४।१०।३)। उक्तोऽर्थः। ‘इतश्च न प्रधानस्य प्रवृत्तिरवकल्पते’ (ब्र० सू० शां० भा० २।२।८)। नावकल्पते, न घटते, न युज्यते, न संभवति। ‘तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।’ (भा० पु० ६।१७।२३)॥ अवकल्पते=कल्पते=अलं भवति। ‘नार्थोऽवेन। तां मा यज्ञेऽवकल्पय’ (श० ब्रा० १।८।१।९)। अवकल्पय=उपयुङ्क्ष्व। ‘नाह पुराऽवभृथात् पुनर्दीक्षामवाकल्पयन्’ (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। ‘तेभ्यः प्रातः सवनेऽवाचिवाल्पयिषन्’ (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। ‘जातु तत्रभवान्वृषलं याजयेन्नावकल्पयामि’ (पा० ३।३।१४७)। सूत्रे वृत्तिः। न संभावयामीत्यर्थः। ‘तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु’ (श० ब्रा० २।१।४।२)। अनवक्लृप्तमनुचितम्। ‘अनवक्लृप्ता तस्यैषा भवति’ (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। ‘नावकल्प्यमिदं ग्लायेद् यत् कृच्छ्रेषु भवानपि’ (भट्टि० १९।१७)। नावकल्प्यं न संभाव्यम्। ‘ततः कारणभावोपि बीजादेर्नावकल्पते’ (तत्त्वसं० १३)। नावकल्पते नोपपद्यते न संभाव्यते। ‘शूद्रो यज्ञेऽनवक्लृप्तः’ (तै० सं० ७।१।१।६)। अनवक्लृप्तोऽनधिकृतः। क्रन्द् {अवक्रन्द्} क्रन्द् (क्रदि आह्वाने रोदने च)। ‘अवक्रन्द दक्षिणतो गृहाणाम्’ (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। ‘क्रन्दते स्वाहाऽवक्रन्दाय स्वाहा’ (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। ‘उत्सादेन जिह्वामवक्रन्देन तालुम्’ (तै० सं० ५।७।१२।४३)। क्रम् {अवक्रम्} क्रम् (क्रमु पादविक्षेपे)। ‘न हि परलोकादेत्य सत्त्वं गर्भमवक्रामति’ (चरक० शरीर० ३।९)। अवक्रामति=अवतरति। अवशब्दोऽधोर्थे। ‘जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति’ (का० सं० शरीर० गर्भाव०)। उक्तपूर्व एवार्थः। ‘वज्रेणैवैनमवक्रामति’ (श० ब्रा० १३।१।२।९)। अभिभवतीत्यर्थः। ‘नमो वरुणायेति वाचयत्यपोऽवक्रमयन्’ (का० श्रौ० १०।८।२३)। यजमानमुदकमध्ये प्रवेशयन्नित्याह। ‘अवक्रामन्तः प्रपदैरमित्रान्’ (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। ‘प्रतूर्वन्नेह्यवक्रामन्नशस्तीः’ (श० ब्रा० ६।३।२७)। अनन्तरोदीरित एवार्थः। ‘तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते’ (तै० सं० ६।४।७।३)। ‘अभिक्रामं सायं जुहोत्यवक्रामं प्रातः’ (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। ‘वज्रेणैव पाप्मानं भ्रातृव्यमवक्रामति’ (तै० ब्रा० ३।८।४।२)। अवक्रामति अधस्पदं करोति, न्यक् करोति। ‘अग्नाविष्णू मा वामवक्रमिषम्’ (तै० सं० १।१।१२)। अवक्रम्य अधस्पदं कृत्वा मा गामित्याह। ‘मा नो अज्ञाता वृजना दुराध्यो माऽशिवासो अवक्रमुः’ (ऋ० ७।३२।२७)। उक्तोऽर्थः। ‘अथातो गर्भावक्रान्तिशारीरं व्याख्यास्यामः’ (सुश्रुत० शारीर० ३।१)। अवक्रान्तिरुपगमनमवतरणम्। क्री {अवक्री} क्री (डुक्रीञ् द्रव्यविनिमये)। ‘ब्राह्मणं क्षत्रियं वा सहस्रेण शताश्वेनावक्रीय’ (शां० श्रौ० १६।१०।१०)। उपभोगार्थं भाटकेनादायेत्यर्थः। ‘विक्रयावक्रयाधानयाचितेषु पणान्दश’ (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। ‘अवक्रयो भाटकम्। अवक्रयः’ (पा० ४।४।५०)। पिण्डको राजग्राह्यं द्रव्यम्। ‘प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः’ (कौ० अ० २।३६।२३)। अवक्रयिणो भाटकेन गृहीतगृहस्य। क्रुश् {अवक्रुश्} क्रुश् (क्रुश आह्वाने रोदने च)। ‘अवक्रुष्टः कोकिलयाऽवकोकिलः।’ (स्वरेण) अधिक्षिप्तो न्यक्कृतः। क्वथ् {अवक्वथ्} क्वथ् (क्वथे निष्पाके)। अवक्वाथो न्यूनः क्वाथः। क्षर् {अवक्षर्} क्षर् (क्षर संचलने) ‘अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य’ (पाणिं गृह्णीयात्) (आश्व० गृ० १।२०)। निगदव्याख्यातम्। क्षल् {अवक्षल्} क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्। क्षि {अवक्षि} क्षि (क्षि हिंसायाम्)। ‘तां तेन वाऽवक्षिणुयात्’ (लाट्या० श्रौ० ४।३।१६)। अपाकुर्यादित्यर्थः। क्षिप् {अवक्षिप्} क्षिप् (क्षिप प्रेरणे)। ‘अव क्षिपो दिवो अश्मानमुच्चा’ (ऋ० २।३०।५)। अवक्षिप=अधस्तात् प्रेरय=अधः पातय। ‘अव क्षिपन्ति स्रुग्भाण्डान्’ (रा० २।११६।१७)। अवस्कन्दयन्तीत्यर्थः। ‘सात्वताऽभिसृते द्रोणे धृष्टद्युम्नमवाक्षिपन्’ (भा० द्रोण० ९७।३६)। अपनीतवन्त इत्यर्थः। ‘अयाज्ययाजनाध्यापने नियुक्तममृष्यमाणं राजाऽवक्षिपेत्’ (कौ० अ० १।१०)। धिक्कुर्यादित्यर्थः। ‘अवाक्षिपद् वासुदेवम्’ (भा० सभा० २६।३२)। अवामानयद् अध्यक्षिपदित्यर्थः। ‘शिर उत्क्षिप्य नागस्य पुनः पुनरवाक्षिपत्’ (भा० आदि० १८।१५)। अधोऽक्षिपदित्यर्थः। ‘शृतं कृण्वन्त इह मावचिक्षिपन्’ (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। ‘अवक्षिपन्नर्क उल्कामिव द्योः’ (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। ‘अवक्षेपणे कन्’ (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। ‘को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम’ (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। ‘अवक्षिप्तावधूतानामसीनां वीरबाहुभिः’ (भा० भीष्म० ४६।१७)। अवक्षिप्तानामधोमुखं पातितानाम्। ‘सम्भग्नस्फुटितगात्रमवक्षिप्तं विद्यात्’ (कौ० अ० ४।६)। अवक्षिप्तम् अधः पातितम्। ‘सूक्ष्मवस्त्राण्यवक्षिप्य मुनिवस्त्राण्यवस्त ह’ (रा० २३७।७)। अवक्षिप्य=अवतार्य। ‘को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम’ (भा० अनु० ५९।२८)॥ अवक्षेप्तुं समर्पयितुम् इति नीलकण्ठः। क्षु {अवक्षु} क्षु (टुक्षु शब्दे)। ‘पक्षिजग्धं गवाघ्रातमवधूतमवक्षुतम्’ (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। ‘अवक्षुतावरुदितं तथा श्राद्धे च वर्जयेत्’ (भा० अनु० ९१।४१)। ‘द्विषदन्नं नगर्यन्नं पतितान्नमवक्षुतम्’ (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः। क्षुद् {अवक्षुद्} क्षुद् (क्षुदिर् सम्पेषणे)। ‘तण्डुलानवक्षुद्य’ (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य। क्ष्णु {अवक्ष्णु} क्ष्णु (क्ष्णु तेजने)। ‘ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्’ (ऋ० १०।२३।२)। अवक्ष्णौमि=प्रमार्ज्मि। खण्ड् {अवखण्ड्} खण्ड् (खडि मन्थे, खडि भेदने)। ‘विद्यत्यवखण्डयति विनाशयति पाप्मनः’ (बृ० उ० ५।७ इत्यत्र शां० भा०)। ‘अर्धयाममात्रावखण्डितायां विभावर्याम्’ (काद०)। अवखण्डिता=अतीता। ‘अहर्निशासंस्थां यथावदवखण्डिताम्’ (मार्क० पु० १६।७०)। मध्ये त्रुटितां भग्नाम् इत्याह। ख्या {अवख्या} ख्या (ख्या प्रकथने)। ‘आदित्या अव हि ख्यताधि कूलादिव स्पशः’ (ऋ० ८।४७।११)। (यूयम्) अवख्यत=अधःपश्यत। ‘तं ते दुश्चक्षा माऽवख्यन्’ (तै० सं० ३।२।१०।२)। मा दर्शन्नित्यर्थः। ‘तद्धैके यजमानमवख्यापयन्ति’ (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति। गण् {अवगण्} गण् (गण संख्याने)। ‘पर्वतीय इति माऽवजीगणः’ (कि० १३।६७)। ममानादरं मा कार्षीरित्यर्थः। ‘अवगणितखलीनाकर्षणः’ (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। ‘कुम्भपातमात्रगतजीवितं तं नकुलं तत्रैवावगणय्य’ (पञ्चत०)। सावहेलं तत्रैव विहायेत्यर्थः। गम् {अवगम्} (गम्लृ गतौ)। ‘अञ्जः समुद्रमवजग्मुरापः’ (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। ‘हारिद्रवेव पतथो वनेदुप सोमं सुतं महिषेवाव गच्छथः’ (ऋ० ८।३५।७)। सोममवगच्छथः=अवतीर्य सोममुपेथः। ‘नैनं घ्नन्ति पर्यायिणो न सन्नाँ अवगच्छति’ (अथर्व० ६।७६।४)। अवगच्छति=नीचैर्गच्छति=नमति। ‘विश्वेह देवौ सवनाऽव गच्छतम्’ (ऋ० ८।३५।४)। विश्वा सवनान्यभिवर्तेथाम् इत्याह। ‘(यः) बृहस्पतिं मनसाऽवगच्छात्’ (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। ‘अव शादेषु गच्छति (वाजी)’ (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। ‘कुतो युद्धं जातु नरोऽवगच्छेत्’ (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। ‘यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः’ (कौ० सू० १२३)। उपर्यवपतेयुरित्यर्थः। ‘कथ शान्तमित्यभिहिते श्रान्त इत्यवगच्छति मूर्खः’ (मृच्छक०)। अवगच्छति=जानाति। ‘तत्तदेवावगच्छ त्वं मम तेजोंशसम्भवम्’ (गीता० १०।४१)। उक्तोऽर्थः। ‘तदैव ध्यानादवगतोऽस्मि’ (शा० ७)। कर्तरि क्तः। अवगतवानस्मि। ‘अपाञ्चमिन्द्र तं कृत्वाऽथेममिहाव गमय’ (अथर्व० ३।३।६) इतोऽभिवर्तयेत्यर्थः। ‘आदित्या विश्वमवगमयन्ति।’ (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। ‘कतमेन दिग्विभागेनावगन्तव्यम्’ (तन्त्रा० २।२)। इहावशब्दोऽस्थाने। गन्तव्यमित्येव साधु। ‘न भवति महिमा विना विपत्तेरवगमयन्निव पश्यतः पयोधिः’ (भट्टि० १०।७२)। अवगमयन्=बोधयन्। ‘यदि कामयेत योऽवगतः सोऽपरुध्यताम्’ (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः। गर्ह् {अवगर्ह्} गर्ह् (गर्ह गल्ह कुत्सायाम्)। ‘कृपणं चास्थिरं बाल्ये वृद्धभावेऽवगर्हितम्’ (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति। गल् {अवगल्} गल् (लौकिकोऽयं धातुरवस्रंसने स्यन्दने वा वर्तते)। ‘सौवर्णं वलयमवागलत्कराग्रात्’ (शिशु० ८।३४)। अवास्रंसत=अभ्रंशत। गाह् {अवगाह्} गाह् (गाहू अवलोडने)। ‘अस्यां नद्यां सुपुण्यायां यथेष्टम्…अवगाह्यताम्’ (भा० वन० ९९।३३)। अवतीर्य स्नायताम् इत्यर्थः। ‘स्वप्नेऽवगाहतेऽत्यर्थं जलम्’ (याज्ञ० १।२७२)। अवगाहते=निमज्जति। ‘सम्प्राप्य पण्डितः कृच्छ्रं प्रज्ञामेवावगाहते’ (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। ‘वारिकोष्ठेऽवगाहयेत्’ (सूश्रत० २।५५०।११)। ‘जलावगाहक्षणमात्रशान्ता’ (रघु० ५।४७)। जलावगाहः=जले निमज्जनम्। ‘सकलशास्त्रावगाहगम्भीरबुद्धिः’ (काद०)। अवगाहः=(शास्त्रे) गभीरप्रवेशः। ‘उपनाहोऽवगाहश्च परिषेकस्तथाष्टमः’ (का० सं० २३।२६)। अवगाहः=स्वेदभेदः। ‘अवगाढा च पीता च (गङ्गा) पुनात्या सप्तमं कुलम्’ (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। ‘सलिलमवगाढो मुनिजनः’ (स्वप्न० १।१६)। अवतीर्णः, निमग्नः। ‘अभ्युन्नता पुरस्तादवगाढा जघनगौरवात् पश्चात्’ (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। ‘अवगाढं भवत्यग्रे विपरीतं तु योषितः।’ (बृ० श्लो० सं० ९।२४)। उक्तोऽर्थः। ‘अवगाढः सुदुष्पारं शोकसागरमब्रवीत्’ (रा० २।६०।२७)। अवगाढः प्रविष्टः=अवतीर्णः=मग्नः। ‘अमृतह्रदमिवावगाढोस्मि’ (शा० ७)। ‘जलावगाढस्य वनद्विपस्य’ (मृच्छ० २)। सुदूरमवगाढया। ‘शक्त्या निर्भिन्नहृदयः’ (रा० ६।८०।३७)। सुदूरमवगाढया=सुदूरमन्तः प्रविष्टया। ‘अवगाढा द्विषन्तो मे सुखी वातोऽभिवाति माम्’ (भा० वि० ६८। ७५)। अवगाढाः पराभूताः। ‘पूर्वापरौ तोयनिधी वगाह्य’ (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। ‘तमोपहन्त्रीं तमसां वगाह्य’ (रघु० ७।४०)। तमसां नदीमवगाह्य तत्र स्नात्वेत्यर्थः। ‘विमानशृङ्गाण्यवगाहमानः’ (घोषः) (कु० ७।४०)। आक्रामन्, व्याप्नुवन्नित्यर्थः। ‘सूत्रेणानवगाढमनतिशिथिलं च बद्ध्वा।’ (सुश्रुत० १।१६।१४)। अनवगाढं नातिदृढम्। गुण्ठ् {अवगुण्ठ्} गुण्ठ् (गुठि इत्यपरे, वेष्टनेऽर्थे )। ‘पिचुप्लोतयोरन्यतरेणावगुण्ठ्य’ (सुश्रुत० १।५७।४)। वेष्टयित्वेत्यर्थः। ‘रजनीतिमिरावगुण्ठिते पुरमार्गे’ (कु० ४। ११)। ‘तिमिरावगुण्ठिते=तमसाऽऽच्छादिते। पांशुपादावगुण्ठिताः’ (भा० वन० २००।३४)। पांसुभिरवकीर्ण चरणा इति विवक्षति। गुर् {अवगुर्} गुर् (गुरी उद्यमने)। ‘न कदाचिद् द्विजे तस्माद् विद्वानवगुरेदपि। न ताडयेत्तृणेनापि…’ (मनु० ४।१६९)॥ अवगुरेत्=हननेच्छया दण्डमुद्यच्छेत्। ‘अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते’ (मनु० ११।२०६)॥ उदितोऽर्थः। ‘ब्राह्मणायावगुर्यैव’ (मनु० ४।१६५)। गुह् {अवगुह्} गुह् (गुहू संवरणे)। ‘या ममोद्विजते नित्यं सा मामद्यावगूहते’ (पञ्चत० ४)। अवगूहते=उपगूहते=आश्लिष्यति। ‘वृद्धमिव पतिं प्रमदा नेच्छत्यवगूहितुं लक्ष्मीः’ (तन्त्रा० २।३।९०)। अवगूहितुम् उपगूहितुम्। गॄ {अवगॄ} गॄ (गॄ निगरणे) ‘एवानेवाव सागरत्’ (अथर्व० १६।७।४)। को रोमन्थो नाम। ‘उद्गीर्णस्य वा अवगीर्णस्य वा मन्थो रोमन्थः’ (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। ‘अवगिरते ग्रासम्’ (पा० १।३।५१ सूत्र वृत्तिः)। निगिरतीत्यर्थः। ‘अवगिरमाणैश्च पिशाचैर्मांसशोणितम्’ (भट्टि० ८।३०)। अवगिरमाणैः=निगिलद्भिः। ‘हृतापि ते हं न जरां गमिष्ये आज्यं यथा मक्षिकयाऽवगीर्णम्’ (रा० ३।४७।४८)। अवगीर्णं निगीर्णम् अभ्यवहृतम्। ‘या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः’ (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत। गै {अवगै} गै (के गै शब्दे)। ‘अवगीतः ख्यातगर्हण इत्यमरः।’ अवगीतं जन्ये स्याद् इति च सः। ‘अवगीतां गमिते दशामिमाम्’ (कि० २।७) अवगीताम्=निन्दिताम्। ‘प्रकृत्या कल्याणी मतिरनवगीतः परिचयः’ (उत्तर० २।२)। अनवगीतः=अनवद्यः। ‘अवगीतमिदं रूपम्’ (प्रतिज्ञा० ४।८)। निन्दितमित्यर्थः। ‘अवगीतमिदं सर्वमावाभ्यां भक्तकाननम्’ (हरि० २।८।९)। भुक्तकाननमिति पाठान्तरम्। ग्रह् {अवग्रह्} ग्रह् (ग्रह उपादाने)। ‘दासेति दक्षिणानवगृह्णीयात्’ (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। ‘अत्र हि ऋकारोऽवगृह्यते’ (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। ‘वातमूत्रपुरीषरेतांस्यवगृह्णाति’ (चरक० सू० २६।४३)। बद्धानि करोतीत्यर्थः। ‘स्वामिनमवशमवगृह्णन्ति’ (दशकु०)। वशे कुर्वन्तीत्यर्थः। ‘अनुग्रहावग्रहयोर्विधाता’ (शिशु० १।७१)। अवग्रहो निग्रहः। ‘संसारावग्रहः’ (मालती०)। संसाररूपो बन्धः। ‘प्रसह्य रक्षोभिरवग्रहं च’ (रा०)। अवग्रहो बन्धः। ‘परस्परावग्रहनिर्विकारौ’ (माल० ५।१४)। अवग्रहो निरोधः संयमः। ‘वृष्टिर्भवति सस्यानामवग्रहविशोषिणाम्’ (रघ० १।६२)। अवग्रहो वर्षप्रतिबन्धः। ‘सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण’ (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। ‘अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** ‘योऽवग्रहोऽहं ममेत्येतस्मिन्योजितस्त्वया’ (भा० पु० ३।२५।१०)। अवग्रहो दुराग्रहो निर्बन्धः। ‘देवनीथं शंसति पदावग्राहम्’ (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। ‘यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्’ (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। ‘मन्दोपि नाम न महानवगृह्य साध्यः’ (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। ‘गान्धारीं विदुरं चैव समाभाष्यावगृह्य च’ (भा० आश्रम० १८।४)। ‘व्याधिर्मनोवपुरवग्रहः’ (अग्निपु० ३३९।३३)। ‘अवगृह्य पादाभ्याम्’ (सुश्रुत० १।१०१।५)। अपबाध्य, निपीड्येति वा। ‘अवग्राहस्ते वृषल भूयात्’ (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। ‘द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते’ (कौ० अ० १।१५।३७)। अवगृह्यते वशे क्रियते, वशंवदतां नीयते। ‘पार्श्वे तस्यावगृह्णाति शयानस्य समीरणः’ (चरक० चि० अ० २१)। अवगृह्णाति पीडयति। ‘तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः’ (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। ‘इक्ष्वाकुसिंहावगृहीतदेहः’ (रा० ६।१०९।१०)। अवगृहीतदेहः=दारितशरीरः। ‘ते ह्यस्य सर्वस्वमवगृह्य स्वामिवत् प्रचरन्ति’ (कौ० अ० १।८।२१)। अवगृह्य वशे कृत्वा। ‘मन्दोपि नाम न महानवगृह्य साध्यः’ (शिशु० ५।४९)। अवगृह्य निगृह्य। ‘घृतस्यावग्रहं चक्रे दिनानि कतिचिच्चिकित्सकः’ (बृ० क० को० ५९।१२)। अवग्रहस्त्यागः, परिहारः। ‘…मधुमद्यपलस्य च। अवग्रहं विधायासौ’ (बृ० क० को० ५९।२०)। ‘अवग्रहितसस्यश्रीरुल्ललास यथाम्बुदात्’ (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। ‘दासानो दक्षिणानवगृहाण’ (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः। ग्लै {अवग्लै} ग्लै (ग्लै हर्षक्षये)। ‘नेमव ग्लापयन्ति’ (ऋ० १।१६४।१०)। नैनं ग्लानं श्रान्तं कुर्वन्ति। घट्ट् {अवघट्ट्} घट्ट् (घट्ट चलने)। ‘द्वाराणि समुपावृण्वन् कपाटान्यवघट्टयन्’ (रा० ५।१५।१०)। परतः प्रैरयन् पराणुदन्। ‘जलौकोव्रणान्मधुनावघट्टयेत्’ (सुश्रुत० १।४२।१७)। लिम्पेत्, उपदिह्यात्। ‘दर्व्या सततमवघट्टयन्’ (चरक० विमान० ७।३०)। चलयन्, क्षोभयन् इत्यर्थः। ‘शिरोभिश्चावघट्टनैः’ (भा० वि० १३।२९)। अन्योन्यमवताडनैरित्यर्थः। ‘सुरूपवर्णा बहवः क्रव्यादैरवघट्टिताः’ (भा० स्त्री० १६।३६)। उक्तोऽर्थः। घुष् {अवघुष्} घुष् (घुषिर् अवशब्दने, शब्दे इत्यन्ये)। ‘अवघुष्टे समाजे च’ (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:– ‘अवघुष्टं च यद् भुक्तम्’ (भा० अनु० २३।५)। घृष् {अवघृष्} घृष् (घृषु सङ्घर्षे)। ‘मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्’ (पञ्चत० १।३३७)॥ अवखातानि भवन्तीत्याह। ‘सलिलैः शुद्धैरेतेषां गोबालैश्चावघर्षणम्।’ (याज्ञ० ३।६०)। अवघर्षणं मर्दनपूर्वकं शोधनम्। घ्रा {अवघ्रा} घ्रा (घ्रा गन्धोपादाने)। ‘बृहस्पतेर्भागमवजिघ्रत’ (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। ‘स्त्रियै मूर्धानमेवावजिघ्रति’ (पा० गृ० १।१८)। मुखेन स्पृशति, चुम्बति वा। ‘मूर्धनि त्रिरवघ्राय’ (आश्व० गृ०)। ‘अवघ्रातश्च मूर्धनि’ (रा० २।२०।२१)। ‘मनुष्यैरवघ्रातमन्यैर्वाऽमेध्यैः’ (आप० ध० १।५।१७।५)। अवघ्रातमदूराद् घ्रातमिति वृत्तिः। ‘समशो वा प्रतिविभज्यावघ्रेण भक्षयित्वा’ (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। ‘अवघ्रेयमेव, तन्नेव प्राशितं नेवाप्राशितम्’ (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति। चक्ष् {अवचक्ष्} चक्ष् (चक्षिङ् व्यक्तायां वाचि)। ‘अव चष्ट ऋचीषमोऽवताँ इव मानुषः’ (ऋ० ८।६२।६)। अवचष्टे=दृशमवपातयति। अवोऽधस्तादर्थे। ‘एता अर्षन्ति हृद्यात्समुद्राच्छतव्रजा रिपुणा नावचक्षे’ (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि। चर् {अवचर्} चर् (चर गतिभक्षणयोः)। ‘अव द्वके अव त्रिका दिवश्चरन्ति भेषजा’ (ऋ० १०।५९।९)। अवचरन्ति=अवतरन्ति=अवरोहन्ति। ‘अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति’ (कौ० सू० ३०।१८)। अवचरति=न्यस्यति=निधत्ते। ‘युक्त्याऽवचारयेत् स्नेहं भक्ष्याद्यन्नेन वस्तिभि’ (अष्टाङ्ग० सूत्र० १६।१४)। अवचारयेत्=अन्तर्गमयेत्। ‘शस्त्रेऽवचारिते वाग्भिः शीताम्भोभिश्च रोगिणम्। आश्वास्य…’ (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। ‘विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…’ (चरक० इन्द्रिय० १२।७)॥ अवचारितम् आसिक्तम् प्रयुक्तम्। ‘कस्यां कस्यामवस्थायां का वाऽस्यावचारणा’ (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। ‘तुरगावचरं स बोधयित्वा’ (बुद्ध० ५।६८)। अवचरः परिचारकः। सादीत्यर्थः। ‘कर्णाश्वावित्तदब्रवीद् गिरेरवचरन्तिका’ (अथर्व० ५।१३।९)। अवतरन्तीत्यर्थः। ‘कथमपि तालावचरचारणचरणक्षोभं चक्षमे क्षमा’ (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। ‘तदनु यज्ञं रक्षांस्यवचरन्ति’ (तै० सं० ६।४।२।७)। योऽन्तः प्रविशन्तीत्यर्थः। ‘रसवन्ति च भोज्यानि यथास्वमवचारयेत्’ (सुश्रुत० उत्तर० ४७।३५)। अवचारयेत् अभ्यवहारयेत्। ‘न च पर्युषितं लेपं कदाचिदवचारयेत्’ (सुश्रुत० सूत्र० १७।८)। नावचारयेत् उपयोगं न नयेत्। ‘परिषेकान् प्रदेहांश्च सुशीतान् अवचारयेत्’ (सुश्रुत० कल्प० ५।११)। अवचारयेत् प्रयोजयेत्, कारयेत्। ‘वारणो यज्ञावचरः’ ( ) अवचरो विषयः, गोचरः। ‘सर्वे च तालावचराः’ (रा० २।३।१७)। तालैरवचरन्ति जीवन्ति ये ते। ‘तथैव तालावचरास्तथैव नटनर्तकाः’ (रा० ७।९१।१५)। तालावचराः तालं गृहीत्वाऽवचराः (इति तिलकः)। ‘कर्णा श्वावित्तदब्रवीत् गिरेरवचरन्तिका’ (अथर्व० ५।१३।९)। अवचरन्तिका अवचरन्ती अवतरन्ती। ‘यदनुपरिक्रामं जुहुयादन्तरवचारिणं रुद्रं कुर्यात्’ (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति। चल् {अवचल्} चल् (चल कम्पने)। ‘अन्योपि तन्मिषं लब्ध्वा तस्य पार्श्वादवाचलत्’ (राज० ७।१५९६)। अवाचलत्=अपासरत्। चि {अवचि} चि (चिञ् चयने)। ‘यथा वाचमवचिन्वन्ति सन्तः’ (भा० वन० १६४।२६)। सन्तः सदसद्विवेचनचणाः परीक्षन्त इत्याह। ‘हस्त्यश्वावचयश्चैव’ (हरि० २।७९।२४)। अवचयः समूहः। ‘अव स्यूमेव चिन्वती मघोन्युषा याति स्वसरस्य पत्नी’ (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः। चूर्णय् {अवचूर्णय्} चूर्णय् (नामधातुः चूर्णात्प्रातिपदिकाण्णिच्)। ‘चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।’ छद् {अवच्छद्} छद् (छद अपवारणे)। ‘शुक्लेन वस्त्रपट्टेनावच्छाद्य’ (चरक० विमान० ७।३०)। अवच्छाद्य प्रच्छाद्य। ‘शब्दार्थस्यानवच्छेदे विशेषस्मृतिहेतवः’ (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। ‘दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे’ (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः। छो {अवच्छो} छो (छो छेदने)। ‘अरुर्वै पुरुषोऽवच्छितोऽनरुरेवैतद् भवति यदभ्यङ्क्ते’ (श० ब्रा० ३।१।३।७)। अवच्छितः=अवच्छातः=त्वग्रहितः। ‘अग्नौ सक्तिर्ब्रह्मघ्नस्त्रिरवच्छातस्य’ (गौ० ध० ३।४।२)। अवच्छातः=भक्तत्यागेन कृशीभूतः। जि {अवजि} जि (जि जये, जय उत्कर्षप्राप्तिः, जि ज्रि अभिभवे)। ‘अस्मिन्नेव वने पार्थो हृतां कृष्णामवाजयत्’ (भा० वि० ४९।७)। अवाजयत्=युद्धेनावजित्य प्रतिलब्धवान्। ‘हतसूतांश्च भूयिष्ठानवजिग्ये नराधिपान्’ (भा० शां० ४।१९)। अवजिग्ये=पराजिग्ये=अभिबभूव। ‘अहं वै कुरुभिर्योत्स्याम्यवजेष्यामि ते रिपून्’ (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। ‘गृहस्थश्चावजेष्यामि मृत्युम्’ (भा० अनु० २।४१)। उदितपूर्व एवार्थः। ‘त्रिवारं प्रतिरोद्धा वा सर्वस्वमवजित्य वा’ (मनु० ११।८०)। अवजित्य=युद्धेन प्रतिलभ्य। ‘कदाचिदेकसीमान्तगोत्रजावजयाय सः’ (कथा० ५३।२०)। अवजयो जयः। अनर्थकोऽवशब्दो यथा विजये विः। ज्ञा {अवज्ञा} ज्ञा (ज्ञा अवबोधने)। ‘अवजानन्ति मां मूढा मानुषीं तनुमाश्रितम्’ (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। ‘अल्पसत्त्वेषु धीराणामवज्ञैव हि शोभते’ (कथा० १८।१३१)। अनादर उपेक्षेत्यर्थः। ‘आत्मन्यवज्ञां शिथिली चकार’ (रघु० २।४१)। अवज्ञा=लाघवबुद्धिः। ‘ये नाम केचिदिह नः प्रथयन्त्यवज्ञाम्’ (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। ‘अवजानन्नहं मोहाद् बालोऽयमिति राघवम्’ (रा० ३।३८।१८)। अवजानन् अवमानयन्। डी {अवडी} डी (डीङ् विहायसा गतौ)। ‘अवरोहोऽवडीनं स्यात्’ (भा० कर्ण० ४१।२८)। इदं निगदव्याख्यातम्। ‘(पातानां शतम्-) उड्डीनमवडीनं च प्रडीनं डीनमेव च’ (भा० कर्ण० ४१।२६-२८)। तंस् {अवतंस्} तंस् (तसि भूष अलङ्करणे)। ‘दुष्टबुद्धिरयं पापः सद्यः शूलेऽवतंस्यताम्’ (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। ‘अवतंसयन्ति दयमानाः प्रमदाः शिरीषकुसुमानि’ (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति। तक्ष् {अवतक्ष्} तक्ष् (तक्ष त्वक्ष तनूकरणे)। ‘उच्छिष्टलेपोपहतानामवतक्षणम्’ (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। ‘अवतक्षणानां स्वरुरधिमन्थश्च’ (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति। तड् {अवतड्} तड् (तड आघाते)। ‘नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।’ (उत्तर० १।१४, मालती० ९।४९)। पादाभ्यामवक्रम्य ताडनमवताडनम्। तन् {अवतन्} तन् (तनु विस्तारे)। ‘यदाततमव तत्तनु’ (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। ‘असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि’ (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। ‘अव ज्यामिव धन्वनो मन्युं तनोमि ते हृदः’ (अथर्व० ६।४२।१)। अवतनोमि=व्यपकर्षामि। ‘दिवो मलमवततं पृथिव्या अध्युत्ततम्’ (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। ‘अयोध्यायामवतता सा व्यतीयाय शर्वरी’ (रा० २।६७।१)। अवतता=दीर्घीभूता। ‘लताशतैरवतता नदी’ (रा० ५।१४।२६)। अवतता=आच्छादिता। ‘ज्वलितिकसन्तेभ्यो णः’ (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। ‘अवतानैस्तथा गुल्मैर्मञ्जरीजालधारिभिः’ (भा० सभा० ९।३)। अवतानैः=लताप्रतानैः। ‘अवतत्य धनुष्ट्वं सहस्राक्ष शतेषुधे’ (वा० सं० १६।१३)। धनुरपगतज्याकं कृत्वा। ‘ऋज्वीर्दधानैरवतत्य कन्धराः’ (शिशु० १२।१८)। अवतत्य=नीचैरायम्य। ‘खमवतत्य सलिलदाः’ (बृ० सं० २४।१९)। आकाशमाच्छाद्येत्यर्थः। ‘वृक्षस्थोऽवतानो वृक्षे च्छिन्नेपि न विनश्यति’ (पा० १।२।६४ सूत्रे भाष्ये)। अवतानोऽधोमुखः प्रतानः। ‘परो मूजवतोऽतीह्यवततधन्वा’ (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्। तप् {अवतप्} तप् (तप सन्तापे)। ‘महदेषावतपति चरन्ती गोषु गौरपि’ (अथर्व० (१२।४।३९)। अवतपति=अवोऽधः तपति संतप्तं करोति। ‘अवतप्ते नकुलस्थितं तवैतत्।’ (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। ‘गुहासदवतापि स्यात्’ (श० ब्रा० १३।८।१।११)। तम् {अवतम्} तम् (तमु काङ्क्षायाम्)। ‘तस्मादद्भिरवतान्तमभिषिञ्चन्ति’ (तै० सं० ५।६।२।२)। अवतान्तं मूर्छितम्। ‘ओमिति त्रिरवताम्यन्ति’ (आप० श्रौ० ८।१८।९)। प्राणायामत्रयं कुर्वन्तीत्याह। तृद् {अवतृद्} तृद् (उतृदिर् हिंसानादरयोः)। ‘अवतृणत्ति दुन्दुभीन्’ (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। ‘अनवतृष्णः प्राणः’ (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। ‘अवपूर्वस्तृदिः’ (शां० श्रौ० १७।१७।५) इत्यत्र। तॄ {अवतॄ} तॄ (तॄ प्लवनतरणयोः)। ‘रथादवततार च’ (रघु० १।५४)। अवरुरोहेत्यर्थः। ‘तस्यां (नगर्यां) च नभसोऽवततार सः’ (कथा० ३।५३)। ‘सागरं वर्जयित्वा कुत्र वा महानद्यवतरति’ (शा० ३)। निम्नीभूय प्रविशतीत्याह। ‘मत्स्नेहाच्चैव राधायां सद्यः क्षीरमवातरत्’ (भा० उ० १४१।६)। स्तनयोः प्रादुरभवदित्यर्थः। ‘मुनिकन्या च सा शापात्तस्यां जाताववातरत्’ (पञ्चत०)। अवातरत्=समक्रामत्। शरीरपरिग्रहमकरोत्। ‘कपोलः पाण्डुत्वमवतरति ताली-परिणतिम्’ (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। ‘वागेव मे नाभिधेयविषयमवतरति त्रपया’ (काद०)। अभिधेयमर्थमभिधातुं न प्रवर्तते ह्रीणोऽस्मीति। ‘तत्प्रेयसीमाहूय सङ्गीतकमवतरामि’ (धूर्त०)। अवतरामि=प्रारभे। इहापि पूर्ववद् गौणो व्यवहारः। ‘पुरो यदिन्द्र शारदीरवातिरः’ (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। ‘अव तस्य बलं तिर’ (ऋ० १०।१३३।५)। उदितचर एवार्थः। लोटि रूपम्। ‘अवातिरज्ज्योतिषाऽग्निस्तमांसि’ (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। ‘शरीराद् भूषणं सर्वमात्मनः साऽवतारयत्’ (रा० ४।१९।२९)। अवारोपयदित्यर्थः। ‘कस्मिन्नवतितीर्षति ते पुण्यभाजि प्रदेशे हृदयम्’ (हर्ष० १)। अवतरीतुमधो गन्तुमिच्छति=अवतितीर्षति। ‘सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः’ (भा० उ० १३०।३१)॥ पन्थानमवतारयितुम्=उत्पथात्पथे नेतुम्। ‘दृष्ट एवावतीर्णोस्मि यद्रोगमतिदुस्तरम्’ (कथा० २४।१९५) । अवतीर्णः=उत्तीर्णः। ‘मेघपदवीमवतीर्णौ स्वः’ (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। ‘तदनुरागवशगा चास्य पत्नी केशानवतार्य’ (अवदा० जा० २१)। अवतार्य=परिवाप्य=कर्तयित्वा। ‘अथोरुदेशादवतार्य पादम्’ (कु० ३।११)। अधो न्यस्येत्यर्थः। ‘स्वगात्रादवतार्य भूषणानि’ (मुद्रा० २।५)। ‘अथाङ्गराजादवतार्य चक्षुः’ (रघु० ६।३०)। चक्षुरवतार्य=प्रतिसंहृत्य। ‘रुद्धे गजेन सरितः सरुषाऽवतारे’ (शिशु० ५।३३)। अवतारस्तीर्थम्। ‘अवे तॄस्त्रोर्घञ्’ (पा० ३।३।१२०) इति सूत्रेऽवतारो नद्या इति वृत्तावुदाहरणम्। ‘अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः’ (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। ‘कवयस्तु भावे बहुलं प्रयुञ्जते-वसन्तावतारसमये’ (शा० १)। अवतर इति तु युज्यते। इहावतारः प्रारम्भ इत्यर्थे। ‘परीवादनवावतारः’ (रघु० ५।२४)। स एवार्थः। ‘गोस्तु महिमानं नाव तिरेत्’ (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। ‘अवातिरतमनृतानि विश्वा’ (तै० ब्रा० २।८।६।६)। अवातिरतं (युवां) विनाशितवन्तौ। ‘दृष्ट एवावतीर्णोस्मि यद्रोगमतिदुस्तरम्’ (कथा० २४।१९५)। अवतीर्णः प्रविष्टः। ‘पूर्वं सिद्धं पश्चादवतारितम्’ (कौ० अ० २।६।२१)। अवतारितम्=राजदेयो भागः प्रतीष्टः। त्सर {अवत्सर} त्सर (त्सर छद्मना गतौ)। ‘अव त्सरत् पृशन्यश्चिकित्वान्’ (ऋ० १।७१।५)। अवत्सरत् अवात्सरत् पलायत इति सायणः। दंश् {अवदंश्} दंश् (दंश दशने)। ‘फलावदंशपूर्णाश्च चाङ्गेर्यः पानयोजिताः’ (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते। दय् {अवदय्} दय् (दय दानगतिरक्षणहिंसादानेषु)। ‘तस्मादेनमवदये’ (अथर्व० १६।७।११)। अवदये विच्छिनद्मि, व्यवदधामि। ‘तदेनांस्तदवदयते यद् यजते’ (श० ब्रा० १।७।२।६)। अवदयते=आराधयति=रञ्जयति=परितोषयति। ‘वैरं तद् देवानवदयते’ (पञ्च० ब्रा० १६।१)। दल् {अवदल्} दल् (दल विशरणे)। ‘मासं चाप्याय्यते त्वक् चावदलति’ (सुश्रुत० २।१६६।६)। अवदलति=अवदीर्यते=विशीर्यते। दह् {अवदह्} दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः। दिश् {अवदिश्} दिश् (दिश अतिसर्जने)। ‘अव प्रिया दिदिष्टन’ (ऋ० १०।१३२।६)। प्रियाणि निर्दिशतेत्याह। दिह् {अवदिह्} दिह् (दिह उपचये)। ‘दन्तरजसाऽवदेग्धि’ (कौ० सू० ३१)। अवदेग्धि उपलिम्पति। दुष् {अवदुष्} दुष् (दुष वैकृत्ये)। ‘द्रव्यावदूषको यश्च प्रतिच्छन्दकविक्रयी’ (विष्णुधर्मोत्तरे २।७२।१७१)। दुह् {अवदुह्} दुह् (दुह प्रपूरणे)। ‘भरद्वाजायाव धुक्षत द्विता धेनुं च विश्वदोहसमिषं च विश्वभोजसम्’ (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्। दृश् {अवदृश्} दृश् (दृशिर् प्रेक्षणे)। ‘यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः’ (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। ‘सत्यानृते अवपश्यञ्जनानाम्’ (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। ‘श्येनो नृचक्षा अग्नेष्ट्वा चक्षुषाऽवपश्यामि’ (पञ्च० ब्रा० १।५।३)। अवपश्यामि अवाङ्मुखः पश्यामि। दॄ {अवदॄ} दॄ (दॄ विदारणे)। ‘पूयः स्वमाश्रयमवदीर्य… कृच्छ्रसाध्यो भवति’ (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। ‘गां चावदीर्णां सहसाविवेश’ (अवदा० जा० २८, श्लो० ५८)। उक्तोऽर्थः। ‘भयावदीर्णः सङ्ग्रामादबद्धं बहु भाषसे’ (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। ‘दूतावदीर्णे इत्यमरः।’ एतौ विलीनेऽर्थे पर्यायौ। दे {अवदे} दे (देङ् रक्षणे)। ‘तद् (ऋणं) अवदानैरेवावदयते’ (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति। दो {अवदो} दो (दो अवखण्डने)। ‘हृदयस्यैवाग्रेऽवद्यति’ (श० ब्रा० ३।१५।१६)। हृदयांशं प्रथमं खण्डयतीत्यर्थः। ‘सर्वभक्ष्यापूपकन्दमूलफलमांसादीनि दन्तैर्नावद्येत्’ (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। ‘अव स्तोमेभी रुदं दिषीय’ (ऋ० २।३३।५)। ** (क्रुद्धं) रुद्रं शमयेयमित्याह।** ‘यां रात्रिं ब्रह्मचारी समिधं नाहरत्यायुष एव तामवदाय वसति’ (श० ब्रा० ११।३।३।१)। अवदाय=अंशं छित्त्वा। ‘वशाया अवदानानां तथैव तेषामवदानम्’ (श० ब्रा० ४।५।२।८)। अवदानमवखण्डनम्। ‘नानवत्तमश्नीयात्’ (शां० गृ० २।१४।२३)। अनवत्तमपृथक्कृतदेवताभागम्। ‘त्वं चापि दक्षयज्ञेस्मिन्नवदानार्थमागतः’ (शिवपु० २।२।३६।५२)। अवदानं हविर्भागः। दै {अवदै} दै (दैप् शोधने)। ‘येषां त्रीण्यवदातानि विद्या योनिश्च कर्म च’ (पा० ४।१।४८ सूत्रे भाष्ये)। अवदातानि=शुद्धानि। ‘अवदातं मुखम्’ (पा० १।१।२०) इत्यत्र वृत्तावुदाहरणम्। शोधितमित्यर्थः। द्युत् {अवद्युत्} द्युत् (द्युत दीप्तौ)। ‘गुहावद्योतिनोऽप्यस्ति किं दीपस्यार्कतुल्यता’ (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। ‘हिशब्देन प्रसिद्ध हेतुमवद्योतयते’ (बृ० उ० शङ्करवचः)। अवद्योतयते=बोधयति=स्मारयति। अवेन नार्थः। द्रा {अवद्रा} द्रा (द्रा कुत्सायां गतौ)। ‘यत्र सुप्त्वा पुनर्नावद्रास्यन्भवति’ (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। ‘त्वाऽनवद्राणश्च रक्षताम्’ (अथर्व० १।१३।)। अनवद्राणः=निद्रारहितः। धा {अवधा} धा (डुधाञ् धारणपोषणयोः)। ‘न मा गरन्नद्यो मातृतमा दासा यदीं सुसमुब्धमवाधुः’ (ऋ० १।१५८।५)। समुब्धमवाधुः=अवाङ्मुखमपातयन्। ‘दविध्वतो रश्मयः सूर्यस्य चर्मेवावाधुस्तमो अप्स्वन्तः’ (ऋ० ४।१३।४)। अवाङ् अन्तरवाधुः=अन्तर्निमज्जयामासुः। ‘आसिञ्चोदकमव धेह्येनम्’ (अथर्व० ९।५।५)। एनमजमवधेहि=अधः श्रय, अवतारयेत्यर्थः। ‘सोऽवैवावरं समुद्रं दधावव पूर्वम्’ (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। ‘यां ते कृत्यां कूपेऽवदधुः श्मशाने वा निचख्नुः’ (अथर्व० ५।३१।८)। अवदधुर्नीचैः पातयामासुः। ‘पचनमवधाय महावीरमवदधाति’ (श० ब्रा० १४।१।२१) अवदधाति=अधः श्रयति, अवतारयति। ‘यच्चोक्तं धर्मशास्त्रेण तत्तावादवधीयताम्’ (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। ‘स वीर किं मुह्यसि नावधत्से’ (भा० कर्ण० ८९।४३)। नावेक्षसे, न चेतयस इत्याह। ‘यद् दोषा लवणमुदकेऽवाधा अङ्ग तदाहरेति’ (छां० उ० ८।१३।१)। अवाधाः=न्यधाः=निहितवानसि। ‘दक्षिणं बाहुमुद्धरतेऽवधत्ते सव्यमिति यज्ञोपवीतम्’ (तै० आ० २।१)। अवधत्ते न्युब्जी करोति=न्यञ्चयति=नीचैः करोति। ‘मारुत्यां मेषीमवदधाति वारुण्यां मेषम्’ (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। ‘कर्तेऽवदध्युरुपसर्प मातरं भूमिमेतामिति’ (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। ‘इत्यवटेऽवदधाति’ (भा० श्रौ० ७।८।९)। उक्तोऽर्थः। ‘न वै तदवकल्पते यदश्वस्य पादमवदध्याद् वा गोः पादमवदध्यात्’ (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। ‘अथ मुसल मादत्ते…तदवदधाति’ (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। ‘ब्रह्मचारी न कामसुखेष्वात्मानमवदधाति’ (भा० शां० १९०।१०)। अवदधाति=निमज्जयति। आसजतीत्यर्थः। ‘ततस्तांस्तेषु कुण्डेषु गर्भानवदधे तदा’ (भा० आदि० ११५।२२)॥ अवदधे=निदधे। ‘गर्तेष्ववकानवधापयेत्’ (आश्व गृ० २।८४।४)। संचाययेत्, सङ्ग्राहयेत्। ‘यथा क्षुरः क्षुरधानेऽवहितः’ (बृ० उ० १।४।७)। अवहितः=न्यस्तः। ‘त्रितं कूपेऽवहितमेतत् सूक्तं प्रतिबभौ’ (नि० ६।२७)। कूपेऽवहितम्=कूपेऽन्तः पतितम्। ‘त्रितः कूपेऽवहितो देवान् हवत ऊतये’ (ऋ० १।१०५।१७)। उक्तोऽर्थः। ‘उत देवा अवहितं देवा उन्नयथा पुनः’ (ऋ० १०।१३७।१)। अवहितम्=पतितम्, अवाञ्चम्, अधोगतम्। ‘न सोपानाद् वेष्तिशिरा अवहितपाणिर्वाऽऽसीदेत्’ (आप० ध० १।२।५।१०)। अवहितपाणिर्न्युब्जीकृतहस्तः। ‘शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। ‘कर्तव्येष्ववहितेन भवता भवितव्यम्’ (प्र० च०)। उक्तोऽर्थः। ‘लवणमेतदुदकेऽवधाय’ (छां० उ० ६।१२।३)। अवधाय न्यस्य। ‘दक्षिणं बाहुमुद्धृत्य शिरोऽवधाय’ (गो० गृ० १।२।२)। अवधाय वेष्टयित्वा। ‘प्रबद्धं हिरण्यं हवन्यामवधाय’ (का० श्रौ० १०।२।४)। हवन्यामवधाय=जुह्वां निधाय। ‘कंसमपां पूरयित्वा सर्वौषधीः कृत्वा हस्ताववधाय,’ (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। ‘हिरण्यमवधाय’ (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। ‘पादाग्रे दृशमवधाय’ (मुद्रा० ५।१३)। दृशं निपात्येत्यर्थः। ‘सोऽज्ञायमानः (धृष्टद्युम्नः) पुरुषानवधाय समन्ततः’ (भा० आदि० १९२।२)। अवधाय=अवस्थाप्य। ‘गच्छावधानं नृपते ततो दुःखं प्रहास्यसि’ (भा० शां० २९।१६)। अवहितः समाहितो भवेत्याह। ‘वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया’ (भा० वन० ८६।१७)॥ अवधानं मनसः स्वास्थ्यम्। ‘सैषा… यजमानस्य लोकेऽवहिता’ (तै० सं० १।७।१।१)। अवहिता=अवस्थिता। ‘सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्’ (वाराह श्रौ० १।२।२।३४-३५)। अवदध्यादधो निदध्यात्। ‘पारुष्यमवधीय माना’ (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। ‘दासा बद्ध्वा नदीतोये दृष्टिहीनमवादधुः’ (बृ० दे० ४।२१)। अवादधुः=अधः क्षिप्तवन्तः। धाव् {अवधाव्} धाव् (धावु गतिशुद्ध्योः)। ‘यत्ते गात्रादग्निना पच्यमानादभिशूलं निहतस्यावधावति’ (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। ‘अदो यदवधावत्यवत्कमधि पर्वतात्’ (अथर्व० २।३।१)। अवरुह्य भूमिं धावतीत्युक्तं भवति। अवधीर् {अवावधीर्} अवधीर् (अवधीर गणेऽपठितः)। ‘अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्’ (शा० ३।१४)। अवधीरणा=तिरस्कारः प्रत्याख्यानम्। ‘अचेतनं नाम गुणं न लक्षयेन्मयैव कस्मादवधीरिता प्रिया’ (शा० ६।१२)। अवधीरिताऽवमानिता। धू {अवधू} धू (धूञ् अवधूनने)। ‘अस्मे देवासोऽवधूनुता वसु’ (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। ‘अव दस्यूँ रधूनुथाः।’ (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। ‘अपेत्य पत्रिभ्योऽवधूनोत्यवधूतमिति’ (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। ‘एवमनिर्ज्ञातानि दैवतान्यप्यवधूयन्ते’ (स्वप्न०१)। अवधूयन्ते=अवज्ञायन्ते=अवगण्यन्ते। ‘विपरीतस्तु विद्वद्भिः स्वतन्त्रोप्यवधूयते’ (का० नी० १२।२)। अवमन्यते। ‘रेणुः पवनावधूतः’ (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। ‘लीलावधूतैश्चामरैः’ (मेघ० ३७)। अवधूतैरुपरि कम्पितैश्चलितैः। ‘आलिङ्गन्योऽवधूतस्त्रिपुरयुवतिभिः।’ (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। ‘अवधूतप्रणिपाताः’ (विक्रम० ३।५)। अवधूतो निराकृतोऽवहेलितः। ‘आत्मानमवधूतं में विज्ञाय नृपपुङ्गवाः’ (रा० १।६६।२१)। अवधूतं तिरस्कृतम्। ‘सुरवधूरवधूतभयाः शरैः’ (रघु० ९।२०)। अवधूतभयाः=निरस्तत्रासाः। ‘गवाघ्रातमवधूतमवक्षुतम्’ (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ ‘अवधूतवेषः’ (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। ‘पापम्…। अवधूय… गच्छेम स्वर्गमुत्तमम्’ (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। ‘चण्डी मामवधूय पादपतितम्’ (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। ‘अवधूय रसालमञ्जरीर्घनमादाय परागमञ्जसा’ (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)। धृ {अवधृ} धृ (धृञ् धारणे)। ‘श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्’ (भा०)॥ अध्यवसीयतामित्यर्थः। ‘वानप्रस्थस्य धर्मं ते कथयाम्यवधार्यताम्’ (मार्क० पु०)। अवहितं श्रूयतामित्यर्थः। ‘न विश्वमूर्तेरवधार्यते वपुः’ (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। ‘द्विरुच्चारितं शतमप्यवधारयति’ (सुश्रुत० २।१६१।९)। अवधारयति=चिन्तयति। ‘तत्रैवमवध्रियते सोम एवान्नम्’ (बृ० उ०)। अवध्रियते=अवसीयते=निश्चितं ज्ञायते। ‘प्रकृतिपुरुषसंयोग एव साक्षाद् बन्धहेतुरवधारितः’ (साङ्ख्य० १।१८।५४)। अवधारितो निश्चितः। ‘पुरैव पुंसाऽवधृतो धराज्वरः’ (भा० पु० १०।१।२२)। अवोऽस्थाने। ‘सर्वत्र यदवधारेणोच्यते स एकान्तः’ (सुश्रुते)। अवधारेण=याथातथ्येन। ‘अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। ‘यावदवधारणे’ (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** ‘तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्’ (कौ० अ० ४।८।२४)। अवधारणम् इयत्ता। ध्वंस् {अवध्वंस्} ध्वंस् (ध्वंसु अवस्रंसने गतौ च)। ‘ध्वान्तं तमोऽवदध्वसे हते’ (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। ‘यः परुषः पारुषेयोऽवध्वंस इवारुणः’ (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह। नम् {अवनम्} नम् (णम् प्रह्वत्वे शब्दे च)। ‘सर्वो हि बिभ्यत्तस्या आसीदति अवनमति च’ (नि० २।९ इत्यत्र दुर्गः)। अवनमति प्रह्वी भवति। ‘अद्य प्रभृत्यवनताङ्गि तवास्मि दासः’ (कु० ५। )। ‘त्वय्यादातुं जलमवनते’ (मेघ० ४८)। ‘लिखन्नास्ते भूमिं बहिरवनतः प्राणदयितः’ (अमरु० ७)। ‘गलितनयनवारेर्याति पादावनामम्’ (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। ‘दुरितमवनतानां दुर्निरोधं निरुन्धन्’ (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः। नश् {अवनश्} नश् (णश अदर्शने) ‘अवनेशुः कुरूणां हि वीर्याणि अर्जुनाद् भयात्’ (भा० ४।१७२८)। अवनेशुः=तिरोभावं जग्मुः। नह् {अवनह्} नह् (णह बन्धने)। ‘अवनद्धं श्नथितमप्स्वन्तः’ (अथर्व० १।११६।२४)। अवनद्धम्=पिहितम्=आच्छन्नम्। ‘सवालधानेन चर्मणावनह्य’ (का० श्रौ० १३।३।१६)। उक्तोऽर्थः। ‘गदा हेमपट्टावनद्धा’ (भा०)। ‘चर्मावनद्धं दुर्गन्धि पूर्णं मूत्रपुरीषयोः’ (मनु० ६।७६)। चर्मावनद्धं चर्मणाच्छादितम्। ‘यूपं कृत्वा तु मलयमवनाहं च तक्षकम्’ (भा० द्रोण० २०२।७३)। अवनाहम्=त्रिवेणुयुगबन्धनरज्जुम्। निज् {अवनिज्} निज् (णिजिर् शौचपोषणयोः)। ‘तस्मात् पाणी अवनेनेवित’ (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। ‘अन्यत्रापि–उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्’ (मनु० २।२०९)॥ अवनेजनम्=प्रक्षालनम्। ‘पादमवनेनिजे’ (ऐ० ब्रा० ८।२७)। प्रक्षालयामासेत्यर्थः। ‘तस्य (मनोः) अवनेनिजानस्य मत्स्यः पाणी आपेदे’ (श० ब्रा० १।८।१।१)। अवनेनिजानस्य=प्रक्षालयतः। नी {अवनी} नी (णीञ् प्रापणे)। ‘मन्थे सम्पातमवनयेत्’ (छां० उ०)। सम्पातं हुतावशेषमासिञ्चेदित्यर्थः। ‘तं (पूर्णं ग्रहम्) न स्तूयमानेऽवनयेत्’ (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। ‘उच्छेषणं वल्मीकवपायामवनयेत्’ (तै० ब्रा० १।८।६।२)। उक्तोऽर्थः। ‘आहुतेराहुतेस्तु सम्पातं मूर्धनि वध्वा अवनयेत्’ (गो० गृ० २।३।७)। सम्पातः=शेषः। अवनयेत्=निपातयेत्। ‘मन्थे संस्रवमवनयति’ (श० ब्रा० १४।९।३।४)। आसिञ्चति। ‘उदपात्रेऽक्षतान् अवनीय’ (शां० गृ० १।२२।१२)। ‘अपः श्वभ्रेऽवनयति’ (का० श्रौ० १६।३।२)। ‘ऋबीसे अत्रिमश्विनावनीतमुन्निन्यथुः’ (ऋ० १।११६।८)। अवनीतमधः पातितम्। ‘युवमत्रयेऽवनीताय’ (ऋ० १।११८।७)। उक्तोऽर्थः। ‘अश्वान्प्रोक्षत्यपोऽवनीयमानान्’ (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। ‘अरण्ये मुनिभिर्जुष्टे अवनेया भविष्यसि’ (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः। नु {अवनु} नु (णु स्तुतौ)। ‘असश्चतः शतधारा अभिश्रियो हरिं नवन्तेऽव ता उदन्युवः’ (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः। नुद् {अवनुद्} नुद् (णुद प्रेरणे)। ‘कुरूनवानोदयिष्यस्त्वं न त्वां व्यसनमाव्रजेत्’ (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्। पत् {अवपत्} पत् (पत्लृ गतौ)। ‘सोपि हंसो गदां गृह्य रथात्तस्मादवापतत्’ (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। ‘अवपतन्तीरवदन् दिव ओषधयस्परि’ (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। ‘श्येनावपातमवपत्य’ (प्र० च०)। अवपत्य=सरभसमवतीर्य। ‘जलं कूलावपातेन प्रसन्नं कलुषायते’ (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। ‘रोधांसि निघ्नन्नवपातमग्नः करीव वन्यः परुषं ररास’ (रघु० १६।७८)। अवपाते गजग्रहणार्थे गर्त इति मल्लिनाथः। ‘अवपाताननमग्नं मृगमिव कोभ्युद्धरिष्यति माम्’ (अवदा० जा०, २४, ४)। अवपातोऽवटः। ‘तस्मिंस्तत्रावपतिते महिष्यः केशवस्य याः’ (हरि० २।१०८।५)। अवपतिते=अवतीर्णे। ‘केशकीटावपतितं क्षुतं श्वभिरवेक्षितम्’ (भा० अनु० २३।६)। केशकीटा अवपतिता उपरि पतिता यत्र तत्। ‘लघूनुन्नमयन्भावान् गुरूनप्यवपातयन्’ (कथा० २५।४२)। अवपातयन्=अवनमयन्। (प्रभञ्जनः)। पद् {अवपद्} पद् (पद गतौ)। ‘पूष्णश्चक्रं न रिष्यति न कोशोऽवपद्यते’ (ऋ० ६।५४।३)। अवपद्यते=अधः पतति, भ्रंशते। ‘जामिमृत्वा माऽवपत्सि लोकात्’ (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। ‘कर्तमवपदात्यप्रभुः’ (ऋ० ९।७३।९)। गर्तमवपततीत्याह। ‘अवपद्यन्तामेषामायुधानि’ (अथर्व० ८।८।२०)। नश्यन्त्वित्यर्थः। ‘ये गर्भा अवपद्यन्ते’ (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। ‘न्यङ्ङुत्तानोऽवपद्यते न’ (ऋ० ४।१३।५)। अवपद्यते=भ्रंशते=अधः पतति। ‘उत्क्रामातः पुरुष माऽवपत्थाः’ (अथर्व० ८।१।४)। माऽवपत्थाः=मा स्म नीचैर्गच्छः। ‘मोषु देवा अदः स्वरवपादि दिवस्परि’ (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। ‘यावन्तः स्तोका अवापद्यन्त’ (तै० ब्रा० २।१।१।१)। स्तोका बिन्दवोऽपतन्नित्यर्थः। ‘ब्रह्मा घृते हिरण्यमवपद्यते’ (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। ‘यदि कीटोऽवपद्येत’ (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। ‘अथ ग्रन्थिं करोतीन्द्रस्य ध्रुवोऽसीति नेदवपद्याता इति’ (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। ‘गर्भः सह जरायुणाऽवपद्यताम्’ (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। ‘अव भेषज पादय इमां संविवृत्सति’ (अथर्व० ८।६।१६)। अवपादय=नाशय। ‘क्षतं कीटावपन्नं च यच्चोच्छिष्टाचितं भवेत्’ (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। ‘पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति’ (मनु० ५।१२५)॥ ‘केशकीटावपन्नम्’ (गौ० ध० २।८।९)। उक्तोऽर्थः। ‘तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्’ (ऐ० ब्रा० ८।२३)। नेदवपद्येयम्=भ्रष्टो मा भूवम्। ‘तस्माद् विभक्ताः स्तोका अव पद्यन्त’ (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। ‘ते (गर्भाः) प्रतिहृता नावपद्यन्ते’ (छां० उ० २।९।६)। अवपद्यन्ते पतन्ति। ‘यदप्स्ववापद्यत’ (तै० ब्रा० २।२।९।४)। अवापद्यत अपतत्। न्यमज्जत्। ‘अन्धा तमांस्यव पादयैनान्’ (अथर्व० ९।२।१०)। तमस्सु पातयेत्यर्थः। ‘तस्या वाचोऽवपादादबिभयुः’ (तै० ब्रा० १।५।१२।१)। अवपादोऽधस्तात्पातोऽवपातः। ‘त्राध्वं कर्तादवपदो यजत्राः’ (ऋ० २।२९।६)। अवपदः पतनात्। अवपद् इति क्विबन्तम्। पा {अवपा} पा (पा पाने)। ‘अयं मित्राय वरुणाय शन्तमः सोमो भूत्ववपानेषु’ (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। ‘अस्मिन्त्सु सोमेऽवपानमस्तु ते’ (ऋ० १०।४३।२)। ‘गौराद् वेदीयाँ अवपानमिन्द्रो विश्वाहेद् याति सुतसोममिच्छन्’ (ऋ० ७।९८।१)। अवपानम्=पानस्थानं पल्वलादि। ‘ऋश्यो न तृष्यन्नवपानमा गहि’ (ऋ० ८।४।१०)। ‘माप स्थातं महिषेवावपानात्’ (ऋ० १०।१०६।२)। उक्तोऽर्थः। ऋश्यो मृगः। ‘ऋश्यो न तृष्यन्नवपानमा गहि’ (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि। पा {अवपा} पा (पाल् लुगागमः)। ‘अवपालितोऽरक्षितो भवतीति कोशकाराः।’ पाशय् {अवपाशय्} पाशय् (पाश&#43;णिच्)। ‘शमीशाखाभिरास्तीर्य दृढपाशावपाशिताम्’ (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः। पीड् {अवपीड्} पीड् (पीड अवगाहने)। ‘ततोऽस्य जानुना पृष्ठमवपीड्य बलादिव’ (भा० १।६२९२)। अवपीड्य=आबाध्य। ‘ममज्जेव मही तस्य भूरिभारावपीडिता’ (भा० पु० १।३७।१०)। अवपीडिता=अवगाढा। ‘(नेत्रे) पार्श्वावपीडिते’ (सुश्रुत० २।१०४।४)। पार्श्वयोः प्रान्तयोरवगाढे इत्याह। ‘अवपीड इति नस्यभेदः’ (सुश्रुत० २।४२।८)। ‘वेगान्तरेषु चावपीडं दद्यात्’ (सुश्रुत० चि० ५।२७)। ‘अवपीडो हितश्चात्र वचाभागाधिकायुतः’ (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः। पॄ {अवपॄ} पॄ (पॄ पालनपूरणयोः)। ‘मधुमेदोऽवपूर्णा च पृथिवी’ (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्। प्लु {अवप्लु} प्लु (प्लुङ् गतौ)। ‘द्रोणाय व्यसृजद् राजन् स रथादव अवपुप्लुवे’ (भा० द्रोण० १२७।५३)। पुप्लुवेऽवततार। ‘सिंहासनादवप्लुत्य’ (बृ० श्लो० सं० २।८७)। प्लुत्याऽवतीर्येत्यर्थः। ‘अवप्लुत्य रथात् कृष्णः’ (भा० पु० १०।७८।३)। उक्तोऽर्थः। ‘अवप्लुत्य पदानि षट् स्वरथं पुनरास्थितः’ (भा० द्रोण० १४।७४)। अवप्लुत्य=अवतीर्य गत्वा। ‘रथादवप्लुत्य ततोऽभ्यधावत्’ (भा० वन० २६९।१०)। ‘अवप्लुतः सिंह इवाचलाग्रात्’ (भा० भीष्म० ८५।३८)। अवफूर्दितः। ‘धर्मवांस्त्वमधर्मज्ञ सतां मार्गादवप्लुतः’ (भा० सभा० ४१।२०)। अवप्लुतः=प्रच्युतः=भ्रष्टः=विचलितः। ‘अवप्लुतौ रथोपस्थाद्युधामन्यूत्तमौजसौ’ (भा० द्रोण० १३०।४१)। अवप्लुतौ=अवतीर्णौ। ‘अवप्लुतः स्यादाविःपृष्ठो वा’ (आश्व० गृ० २।१।५)। अवप्लुतः=निमग्नः (धृते)। ‘अवप्लुतम्’ (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्। बाध् {अवबाध्} बाध् (बाधृ लोडने)। ‘अङ्गुष्ठाभ्यां चावबाधते’ (भूमिम्) (का० श्रौ० ३।१।७)। अवबाधते अवपीडयति। बुध् {अवबुध्} बुध् (बुध अवगमने)। ‘विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः। बृह् {अवबृह्} बृह् (बृह बृहि वृद्धौ)। ‘तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय। बन्ध् {अवबन्ध्} बन्ध् (बन्ध बन्धने)। ‘अवबन्धो हि बुद्धस्य कर्मभिर्नोपपद्यते’ (भा० शां० ३३१।५२)। अवबन्धो नीचो देहबन्धः। ‘अवबन्धः’ (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। ‘प्रसितः प्रसक्तो यस्तत्र नित्यमेवावबद्धः स उच्यते’ (पा० २।३।४४) सूत्रे काशिकायाम्। ‘शुक्रशोणितयोरवबन्धः’ (सुश्रुत० शारीर० ३।१०)। अवबन्धोऽप्रवृत्तिः। ‘जानामि यस्मिंश्च जनेऽवबद्धं कामेन सुग्रीवमसक्तमद्य’ (रा० ४।३३।५३)। अवबद्धं बद्धम् आसक्तम्। असक्तमनवरतम्। बुध् {अवबुध्} बुध् (बुध अवगमने, बुधिर् बोधने)। ‘यश्चाधरोत्तरानर्थान् विगीतान्नावबुध्यते’ (मनु० ८।५३)। अवबुध्यते=सम्यग् जानाति। ‘दैवतमन्तरेण न शक्यो देवतापदार्थः सम्यगवबोद्धुम्’ (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** ‘तत्र मे कौशलं सर्वमवबुद्धं विशाम्पते’ (भा० वि० ३।१०)। ‘तत्त्वावबोधैकरसो न तर्कः’ (विक्रम०)। उक्तोऽर्थः। भाष् {अवभाष्} भाष् (भाष व्यक्तायां वाचि)। ‘इत्युक्तास्ते ततः सर्वे समन्तादवभाषिरे’ (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः। भुज् {अवभुज्} भुज् (भुजो कौटिल्ये)। ‘अवभुग्नभोगिफणमण्डलां भुवम्’ (१५।५४)। अवभुग्नमवनमितम्। भृ {अवभृ} भृ (भृञ् भरणे)। ‘दीक्षान्तोऽवभृथः’ (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। ‘यदी घृतेभिराहुतो वाशीमग्निर्भरत उच्चाव च’ (ऋ० ८।१९।२३)। अवभरते अनुच्चैः करोति। वाशीं शब्दम्। मा {अवमा} मा (माङ् माने)। ‘रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्’ (कौ० अ० २।७।२)। अवमानं गाम्भीर्यम्। मन् {अवमन्} मन् (मन ज्ञाने मनु अवबोधने)। ‘जगन्मङ्गलमात्मानं कथं त्वमवमन्यसे’ (उत्तर० ७।८)। अवजानासि, अवगणयसीत्यर्थः। ‘योऽवमन्येत ते मूले हेतुशास्त्राश्रयाद् द्विजः’ (मनु० २।११)। उक्तोऽर्थः। मान् {अवमान्} मान् (मान पूजायाम्)। ‘भिक्षेत भिक्षां प्रथमं या चैनं नावमानयेत्’ (मनु० २।५०)। प्रत्याख्यानेन न तिरस्कुर्यात्। मिह् {अवमिह्} मिह् (मिह सेचने)। ‘नरो हितमव मेहन्ति पेरवः’ (ऋ० ९।७४।४)। अवस्तान्नीचै र्वर्षन्ति। मुच् {अवमुच्} मुच् (मुच्लृ मोक्षणे)। ‘मेखलामवमुञ्चते’ (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। ‘अवमुच्य स्ववक्षोभ्यो रुक्मं तस्मै तदा ददुः’ (बृ० दे० ५।७२)। अवमुच्य अवतार्य। मूर्च्छ {अवमूर्च्छ} मूर्च्छ (मुर्छा मोहसमुच्छ्राययोः)। ‘कस्मादेषां कलहो नावमूर्च्छेत्’ (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये। मृज् {अवमृज्} मृज् (मृजू शुद्धौ)। ‘अथ यदन्तर्यामं हुत्वा। अवाञ्चमवमार्ष्टि’ (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। ‘सर्वं तूष्णीमनुक्रामन्नुच्च मार्ष्टि अव च मार्ष्टि’ (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। ‘इमा ते वाजिन्नवमार्जनानि’ (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः। मृद् {अवमृद्} मृद् (मृद क्षोदे)। ‘शत्रुबलावमर्दनः’ (रा० ३।३५।११४)। अवमर्दनः= विध्वंसकः। ‘हस्तपादावमर्दनम्’ (पञ्चत०)। उद्वर्तनमित्यर्थः। मृश् {अवमृश्} मृश् (मृश आमर्शने आमर्शनं स्पर्शः)। ‘अवमृशन्ती कलहंसकान्’ (काद०)। परामृशन्ती स्पृशन्तीत्यर्थः। ‘तद्धावमृश्य न विवेद’ (छां० उ० ६।१३।१)। अवमृश्य=अन्विष्य। ‘तद्धावमृश्य न विवेद’ (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः। यज् {अवयज्} यज् (यज देवपूजासंगतिकरणादानेषु)। ‘तांस्ते यज्ञस्य मायया सर्वान् (वरुणस्य पाशान्) अवयजामहे’ (तै० ब्रा० ३।१०।८।२)। अवयजामहे=यज्ञकर्मणा पराणुदामः। ‘सुन्वानो हि ष्मा यजत्यव द्विषः’ (ऋ० १।३३।७)। उक्तचर एवार्थः। ‘अव देवानां यज हेडो अग्ने’ (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। ‘यदेनश्चकृमा वयमिदं तदवयजामहे’ (वा० सं० ३।४५)। अवयजामहे=अपनोदयामः=अपाकुर्मः। ‘या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे’ (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। ‘यदेकस्याधि धर्मणि तस्यावयजनमसि’ (वा० सं० २०।१७)। ‘या तेषामवया दुरिष्टिः’ (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। ‘अवेष्टा दन्दशूकाः’ (श० ब्रा० ५।४।१।१) अवेष्टा दूरीकृता अपनुन्नाः। ‘प्रजाः सृष्ट्वांहोऽवयज्य सोऽकामयत वृत्रं हन्यामिति’ (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। ‘यथोदितमेव वरुणमव यजते’ (तै० सं० ६।३।१२)। अवयजते यजते। अव इह विशेषको न, तद्विरलम्। या {अवया} या (या प्रापणे)। ‘अव देवैर्देवकृतमेनोऽयासिषम्’ (वा० सं० ३।४८)। अवयासिषम्=अवायासिषम्=अवानैषमित्यर्थः। ‘वरुणस्य हेडोऽवयासिसीष्ठाः’ (ऋ० ४।१।४)। वरुणस्य क्रोधमपनेषीष्ठा इत्याह। ‘नू चित्सुदानुरवयासदुग्रान्’ (ऋ० ६।६६।५)। अवयासत्=अपगमयेत्। ‘अवययुरमरस्त्रियोऽस्य यत्नं विजयफले विफलं तपोधिकारे’ (कि० १०।१५)। अवययुः=अवजग्मुः। ‘न जनोऽयमित्यवयये च स तापसैः’ (कि० १२।१५)। अवयये=जज्ञे। कर्मणि लिट्। ‘अथवा धर्ममसुबोधसमयमवयात बालिशाः’ (शिशु० १५।१९)। अवयात=जानीत। ‘भवा मरुद्भिरवयातहेडाः’ (ऋ० १।१७१।६)। अवयातहेडाः=शमितक्रोधः। ‘अवयाता सदमिद् दुर्मतीनाम्’ (ऋ० १।१२९।११)। अवयाता=अपाकर्ता=शमयिता। ‘अवयाता हरसो दैव्यस्य’ (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। ‘नेह भद्रं रक्षस्विने नावयै नोपया उत’ (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। ‘उद्यानं ते पुरुष नावयानम्’ (अथर्व० ८।१।६)। अवयानम्=अवाङ्गमनम्। ‘कलाजातं हि सर्वं त्वमवयास्यसि मे वरात्’ (स्कन्दपु० का० ४।८६।८०)। अवयास्यसि अवैष्यसि ज्ञास्यसि। यस् {अवयस्} यस् (यसु प्रयत्ने)। ‘देवस्य हेडोऽवयासिसीष्ठाः’ (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः। यु {अवयु} यु (यु मिश्रणामिश्रणयोः)। ‘अवयुवती’ (नि० ४।११)। वियुञ्जाने। ‘ययोरन्याऽघानि द्वेषांस्यवयावयति’ (नि० ९।४२।१)। अवयावयति अवमिश्रयति, अपनयति, पराकरोति, अपाकरोति। राध् {अवराध्} राध् (राध साध संसिद्धौ)। ‘अवैतेनारात्सीरसौ स्वाहा’ (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। ‘यथैव षडवराध्नोति स रिक्तः’ (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति। री {अवरी} री (रीङ् स्रवणे)। ‘अवरीणो धिक्कृतश्चापीत्यमरः।’ रुच् {अवरुच्} रुच् (रुच दीप्तौ प्रीतौ च)। ‘अदो यदवरोचते चतुष्पक्षमिवच्छदिः’ (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति। रुज् {अवरुज्} रुज् (रुजो भङ्गे)। ‘अवरुज्य ययौ गुल्मान्पथस्तस्य समीपजान्’ (भा० आदि० १५१।३)। अवरुज्य=अवभज्य=नीचैर्भग्नान् कृत्वा। ‘परश्वधैः शाल इवावरुग्णाः’ (भा० कर्ण० ८२।५)। अवरुग्णोऽधोभग्नः। रुद् {अवरुद्} रुद् (रुदिर् अश्रुविमोचने)। ‘अवक्षुतमवरुदितं तथा श्राद्धे च वर्जयेत्’ (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते। रुध् {अवरुध्} रुध् (रुधिर् आवरणे)। ‘स ह गवां सहस्रमवरुरोध’ (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। ‘स्रोतसां वर्त्मान्यवरुध्यन्ते गर्भेण’ (सुश्रुते १।३२८।८)। अवरुध्यन्ते=पिधीयन्ते। ‘आव श्मशा रुधद्वाः’ (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। ‘समुदायनिपातनाच्चार्थविशेषेऽवरुध्यन्ते’ (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। ‘यस्य चार्थेऽवरुध्यसे’ (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। ‘सा मेऽमुष्मादिदमवरुन्ध्यात्’ (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। ‘सर्वेषां छन्दसां वीर्यमवरुन्धे’ (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। ‘चुम्ब्यते शतकृत्वोऽवरुध्यते सहस्रकृत्वः’ (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। ‘अमृतत्वमवरुरुत्समानाः’ (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। ‘यदि वियदेवं भवति सुभिक्षम्…’ (बृ० सं० २४।२०)। अवरुद्धमाच्छादितम्। ‘अन्यक्षेत्रे अवरुद्धं चरन्तम्’ (अथर्व० ३।३।४)। अवरुद्धं शत्रुभिर्निरुद्धमिति सायणः। ‘अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम’ (अवदा० सुत० जा०)। अवरुद्धाः=निरुद्धाः। ‘तासां चेदवरुद्धानां चरन्तीनां मिथो वने’ (मनु० ८।२३६)। अवरुद्धानां पालेन नियमितानाम्। ‘अवरुद्धोऽचरत्पार्थो वर्षाणि त्रिदशानि च’ (भा०)। अवरुद्धः संवृताकारः। ‘अवरुद्धा रथिनः केकयेभ्यः’ (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। ‘अवरुद्धापि जयमत्यभिधाना’ (राज० ७।७२४)। अवरुद्धाऽन्तःपुरे निक्षिप्ता विधिवदनूढा। ‘अवरुद्धासु दासीषु भुजिष्यासु तथैव च’ (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। ‘प्रहर्षेणावरुद्धा सा व्याहर्तुं न शशाक ह’ (रा० ६।११३।१४)। हर्षपरीतां हर्षवशगां हर्षेण परवतीमाह। ‘अवरुद्धं वने रामं दिष्ट्या त्वमनुगच्छसि’ (रा० २।११७।२२)। अवरुद्धं पित्रा नियुक्तमिति तिलकः। ‘न शशाकोत्तरैर्वाक्यैरवरोद्धुं समुद्यतम्’ (रा० ३।१।३३)। अवरोद्धुम्=उपरोद्धुम्=नियन्तुम्। ‘सर्वग्रहणं शूद्रावरोधनार्थम्’ (मनु० १।२ इत्यत्र मेधातिथिवचनम्)। अवरोध उपसङ्ग्रहः। ‘बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्’ (भा० उ० ९८।२५)॥ अवरोधः=उपरोधः=अन्तरायः। ‘अज्ञातचर्या बालानामवरोधश्च माधव’ (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। ‘अच्युतो रोधावरोधाद् ध्रुवो राष्ट्रे प्रतितिष्ठति’ (कौ० सू० ९८)। अवरोधोऽधः पातनम्, मज्जनम्। ‘फेनायमानं स्रोतोवरोधः’ (सुश्रते)। अवरोधः=उपरोधः। ‘निन्ये विनीतैरवरोधदक्षैः’ (कु० ७।७३)। अवरोधः शुद्धान्तः=अन्तःपुरम्। ‘यस्यावरोधस्तनचन्दनानां प्रक्षालनाद् वारि विहारकाले’ (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। ‘प्रतारं च समुद्रस्य रात्रौ लङ्कावरोधनम्’ (रा० १।४।३५)। प्रत्ययभेदो नार्थभेदः। ‘मन्ये प्रकाशीकृतमूर्धजानि रणं प्रविष्टान्यवरोधनानि’ (ऊरु० १।३८)। अवरोधनानि=अन्तःपुरजनः। ‘राजावरोधनवधूरवतारयन्तः’ (शिशु० ५।१८)। अवरोधनमन्तः पुरम्। ‘अवरोधनानि सिन्धोः’ (शिशु० ८।८)। समुद्रमहिष्यो नद्य इत्यर्थः। ‘योग्यः कन्यावरोधने’ (वि० पु० ६।१।१२)। भार्यात्वेन ग्रहण इत्यर्थः। ‘यो वै संवत्सरस्यावरोधनं चोद्रोधनं च वेद’ (ऐ० ब्रा० ४।१४)। अंश आद्योऽवरोधः स्यात्। ‘सर्वेषां कामानामवरुद्ध्यै’ (ऐ० ब्रा० २।१७)। अवरुद्धिः प्राप्तिः, तस्यै। ‘अन्नाद्यस्यावरुद्ध्यै’ (जै० ब्रा० १।७८)। उक्तोऽर्थः। ‘कस्य चित्त्वथ कालस्य साङ्काश्यादागतः पुरात्। मिथिलामवरोधकः…’ (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। ‘देवराज, दुरवरोधोऽयमनयोर्महावीरयोर्मिथो विमर्दः’ (महावीर० ६)। दुरवरोधो दुर्निवारः। ‘तेनोद्वेगेन राजा तानवरुन्ध्यात्’ (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। ‘तद् देवा विजित्यावरुरुत्समाना अन्वायन्’ (तै० सं० १।५।१)। अवरुरुत्समाना आत्मसात्कर्तुमिच्छन्तः। ‘मर्म्मगतस्त्वगादिष्ववरुद्धत्वान्नोच्यते’ (सुश्रुत० सूत्र० २२।६)। अवरुद्धः संगृहीतः। ‘अनवरुद्धा वा एतस्य विराड् य आहिताग्निः’ (तै० सं० १।७।६)। अनवरुद्धाऽस्वाधीना। ‘अनवरुद्धस्यावरुद्ध्यै’ (तै० ब्रा० १।३।८)। अस्वीकृतस्य स्वीकृतय इत्याह। ‘अथास्यैष स्वभक्षो न्यग्रोधस्यावरोधाः’ (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। ‘विततेव दूर्वाऽवरोधै र्भूम्यां प्रतिष्ठितेव’ (ऐ० ब्रा० ८।८)। उक्तोऽर्थः। ‘नह्येकस्मिञ्शास्त्रे शक्यः सर्वशास्त्राणामवरोधः कर्तुम्’ (सुश्रुत० १।४।५)। अवरोध उपसङ्ग्रहः। ‘राजा किल मामवरोधयिष्यति’ (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति। रुह् {अवरुह्} रुह् (रुह बीजजन्मनि)। ‘अस्माकमुत्तमं कृधीत्यादित्यमीक्षमाणो जपित्वाऽवरोहेत्’ (आश्व० गृ० २।६।१२)। अवरोहेत्=संसदं प्रपद्येत। ‘यानासनस्थश्चैवैनमवरुह्याभिवादयेत्’ (मनु० २।२०२)। अवरुह्यावतीर्य। ‘यौ व्याघ्राववरूढौ जिघत्सतः पितरं मातरं च’ (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। ‘यदत्रिर्वामवरोहन्नृबीसम्’ (ऋ० ५।७८।४)। अवरोहन्=अवगाहमानः=प्रविशन्। ‘अवरोहशताकीर्णं वटमासाद्य तस्थतुः’ (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। ‘इतरेष्वागमाद् धर्मः पादशस्त्ववरोपितः’ (मनु० १।८२)। अवरोपितोऽवकलितो हीनः कृतः। ‘शूनपाणिपादोदरमपगताक्षमुद्वृत्तनाभिमवरोपितं विद्यात्’ (कौ० अ० ४।६)। अवरोपितं शूलारोपितम्। लग् {अवलग्} लग् (लगे सङ्गे)। ‘अवलगनरूपेणोपगम्य’ (तन्त्रा० १।३)। ‘कृशावलग्नसंलग्नसप्तकीसंभृतश्रियम्’ (शि० भा० २।५६)। अवलग्नम्=मध्यम्, उदरम्। ‘क्षिप्तो हस्तावलग्नः प्रसभमभिहतः’ (ध्वन्यालोके ५।५१ व्याख्यायाम्)। अवलग्नः स्पृष्टः। ‘स्कन्धावलग्नोद्धृतपद्मिनीकः’ (रघु० १६।६८)। अवलग्ना संसक्ता। लम्ब् {अवलम्ब्} लम्ब् (लबि अवस्रंसने)। ‘किं न पश्यसि, सर्वोऽयं जनस्त्वामवलम्बते’ (भट्टि० १८।४१)। त्वामवलम्बते=त्वत्सापेक्षः, त्वय्याधृतः। ‘उर्वशी राजानमवलम्बते’ (विक्रम०)। राजशरीर आत्मानमवस्रंसयति। ‘व्यवहारोऽयं चारुदत्तमवलम्बते’ (मृच्छ०)। चारुदत्तेन सम्बध्यत इत्यर्थः। ‘सोऽयं क इति बुद्धिस्तु साजात्यमवलम्बते’ (भाषापरि०)। साजात्यं समानजातित्वमवलम्बतेऽपेक्षते। ‘के भवन्तोऽवलम्बन्ते गर्ते ह्यस्मिन्नधोमुखाः’ (भा० आदि० १३।१६)। अवलम्बन्ते=निपतिताः। ‘अन्तरेण तालुके। य एष स्तन इवावलम्बते’ (तै० उ० १।६।१)। अवलम्बतेऽन्तरा तिष्ठति। ‘भूतं हित्वा च भाव्यर्थे योऽवलम्बेत मूढधीः’ (भा० आदि० २३३।१५)। अवलम्बेत=श्रयेत। ‘शक्यमिदानीं जीवितमवलम्बितुम्’ (माल०)। अवलम्बितुम्=धर्तुम्। ‘हस्तेऽवलम्ब्य तम्’ (कथा० १२१।१७६)। अवलम्ब्य-आदाय, गृहीत्वा। ‘ययौ तदीयामवलम्ब्य चाङ्गुलिम्’ (रघु० ३।२५)। उक्तोऽर्थः। ‘अवलम्ब्यापराः कण्ठे हरिम्’ (हरि० २।८८।२६)। अवलम्ब्य=आसज्य परिरभ्य। ‘चित्रलेखाहस्तावलम्बिता’ (विक्रम० १)। अवलम्बिता=अवष्टब्धा। ‘कनकशृङ्खलावलम्बिनी’ (मुद्रा० २)। अवलम्बिनी=अवस्रंसमाना। लिख् {अवलिख्} लिख् (लिख अक्षरविन्यासे)। ‘नीवीमवलिखतो द्विगुणः’ (कौ० अ० १।७।२५)। ‘दारुमयानां पात्राणामुच्छिष्टसमन्वारब्धानामवलेखनम्’ (बौ० ध० १।६।१३।२६)। अवलेखनं धर्षणम्। ‘यथा दन्तप्रक्षालनोत्सादनावलेखनानीति’ (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। ‘अञ्जनाभ्यञ्जनोन्मर्दस्त्र्यवलेखामिषं मधु’ (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। ‘बहुशोऽवलिखेच्चापि वर्त्मास्योपगतं यदि’ (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्। लिप् {अवलिप्} लिप् (लिप उपदेहे)। ‘कर्णा याम्याः, अवलिप्ता रौद्राः, नभोरूपाः पार्जन्याः।’ अवलिप्ता दूषिताः। अवशब्दो लेपस्य दौष्ट्यमाह। ‘भार्गव भार्गव ! अति हि नामावलिप्यसे’ (महावीर० ३)। अतिगर्वितोसीत्याह। ‘गुरोरप्यवलिप्तस्य कार्याकार्यमजानतः। उत्पथं प्रतिपन्नस्य कार्यं भवति शासनम्’ (रा० २।२१।१३)। अवलिप्तस्य गर्वितस्य। ‘अवलिप्तं मुखं ब्रह्मन् दिव्यान्गन्धान् बिभर्मि च’ (भा० आदि० १६७।३७)। अवलिप्तं दूषितं लालादिना। अवलेपः स्याद् गर्वे लेपने द्वेषणेपि चेति मेदिनी। ‘अहंकृतावलिप्तैश्च प्रार्थ्यमानामिमां सुताम्’ (भा० आदि० १५८।११)। अहंकृतमहङ्कारः, तेनावलिप्तैर्दूषितैः। ‘न मूखैर्नावलिप्तैश्च’ (संवसेत्) (मनु० ४।७९)। अवलिप्ता धनादिमदगर्विताः। ‘केनान्येनावलिप्ताः’ (मुद्रा० ३।२७)। अवलिप्ताः=निबर्हिता:, निसूदिताः, हिंसिताः। ‘अस्य गङ्गेऽवलेपस्य सद्यः फलमवाप्नुहि’ (हरि० १।२७।७)। अवलेपो गर्वः, दर्पः। ‘रङ्गद्वारं गतोऽभूः कुपितकुवलयापीडनागावलीढम्’ (नारा० ७५।१)। अवलीढं पिहितं रुद्धम्। लिह् {अवलिह्} लिह् (लिह आस्वादने)। ‘आसुरी वै दीर्घजिह्वी देवानां प्रातःसवनमवालेट्’ (ऐ० ब्रा० ८।४)। अवालेट्=किञ्चिदलिक्षदित्यर्थः। ‘नोत्सहे परिभोगाय श्वावलीढं हविर्यथा’ (भा० ३।२९१)। उक्तोऽर्थः। ‘नवयौवनावलीढावयवा’ (दशकु०)। यौवनाभिव्याप्तगात्रा। औपचारिकः प्रयोगः। ‘अस्त्रज्वालावलीढप्रतिबलजलधेरन्तरौर्वायमाणे’ (वेणी० ३।७)। उदितचर एवार्थः। ‘पापामचोक्षामवलेहिनीं च’ (भा० अनु० ११।१२)। अवलेहिनीम्=सृक्किणी लेलिहानाम्। ली {अवली} ली (लीङ् श्लेषणे)। ‘कर्ण चापच्युतैर्बाणैर्बध्यमानास्तु सोमकाः। अवालीयन्त राजेन्द्र वेदनार्ता भृशार्दिताः’ (भा० कर्ण० २४।२६)॥ अबालीयन्त=अवानमन्, भुवमालिङ्गन्। ‘दोषा: स्रोतस्ववलीयमाना घनोभावमापन्नाः’ (सुश्रुत० २।१९५।१०)। अवरुध्यमाना अप्रवहन्तोऽविसर्पन्तः। ‘लज्जया त्ववलीयन्ती स्वेषु गात्रेषु मैथिली’ (रा० ६।९९।४३)। अवलीयन्ती=अवलीयमाना=सङ्कुचन्ती=प्रविशन्तीव। ‘विहगादिभिरवलीनैः’ (बृ० सं० ५३।११४)। अवलीनैः=अवतीर्णैः। ‘पुनर्वृक्षमवलीनो मन्थरकमब्रवीत्’ (तन्त्रा० २।४)। वृक्ष आलीनः, वृक्षमाश्रितः। ‘आलानमवलीनानां वन्यानामिव दन्तिनाम्’ (यो० वा० ६ (२) ९३।७७)। अवलीनाः संलीना दुर्बलाः कृशाः। ‘अवलीनः स निर्वाक्यो हनुमान् शिंशपाद्रुमे’ (रा० ५।२४।१४)। अवलीनश्छन्नः। ‘चोरहतमन्ययूथप्रविष्टमवलीनं वा नष्टम्’ (कौ० अ० २।२९।१२)। अवलीनं विभ्रष्टं प्रच्युतम्। लुप् {अवलुप्} लुप् (लुप्लृ छेदने)। ‘वृकवच्चावलुम्पेत।’ अवलुम्पेत=अवकृन्तेत्=सरभसमामृशेत्। ‘अन्योन्यस्यावलुम्पन्ति सारमेया यथामिषम्। राजन्या भरतश्रेष्ठ भोक्तुकामा वसुन्धराम्’ (भा० भीष्म० ९।७३)॥ अवलुम्पन्ति=अपच्छिन्दन्ति आच्छिन्दन्ति। ‘अवलुप्यमान इव दृष्टिपातैः’ (काद०)। औपचारिकः प्रयोगः। लोक् {अवलोक्} लोक् (लोकृ दर्शने)। ‘नोलूकोप्यवलोकते यदि दिवा सूर्यस्य किं दूषणम्’ (भर्तृ०)। ‘वृतिं च तत्र कुर्वीत यामुष्ट्रो नावलोकयेत्’ (गौ० ध० सूत्रव्याख्यायां मिताक्षरायामुद्धृतः पाठः, मनौ ८।२३९ इत्यत्र तु… न विलोकयेदिति पाठः स्थितः)। वृतिं कण्टकादिमयीं तथोच्छ्रितां कुर्याद्यथोद्ग्रीवोपि क्रमेलकस्तां नातिपश्येदित्युक्तं भवति। अवशब्दोऽधोवचनः साम्प्रतम्। ‘सलिलेष्ववलोकयत इवात्मानं प्रतिष्ठानस्य’ (विक्रम० २)। उच्चैः स्थितस्य प्रसन्नेषु वारिषु प्रतिबिम्बमात्मनो लभमानस्येत्यर्थः। ‘आत्मानमात्मन्यवलोकयन्तम्’ (कु० ३।५०)। ‘धन्यास्म्यनुगृहीतास्मि देवैश्चाप्यवलोकिता। यत्…’ (मार्क० पु० १६।६५)॥ अवलोकिता=अनुध्याता=अनुकूलमीक्षिता। ‘अप्यत्र ज्ञायन्ते पुत्रकृतका वृक्षाः। जानामि जानामि। अवलोकितपत्रका उल्लोकयितव्याः सम्प्रति संवृत्ताः’ (प्रतिमा ७)। अवलोकितपत्रका अधोनिक्षिप्ताभ्यां दृग्भ्यां शक्यदर्शनानि पत्रकाणि किसलयानि येषां ते तथाभूताः। स्थानेऽवस्य प्रयोगः। स्थानेतरां चोल्लोकयितव्यशब्द उच्छब्दस्य। अहो एवमुपसर्गेष्ववहितः कविः। ‘सुरपतिगुरुणावलोकिते’ (बृ० सं० ५।६२)। अवलोकिते=प्रभाविते। ‘अवलोकेषु वारीणां सहस्राणि शतानि च’ (भा० आदि० २१८।१८)। समाजग्मुरित्यनुषङ्गः। ‘दीर्घिकावलोकनगवाक्षगता’ (माल०)। अधः स्थिता दीर्घिका यतो लोकयितुं शक्या स दीर्घिकावलोकनो गवाक्षस्तं गता तत्र स्थिता। दिगवलोकनप्रासादः। यत्र स्थितेन सर्वा दिशोऽवलोकयितुं शक्यन्ते स तथाभूतः। ‘प्रेषितस्ते यदा वीर हनूमानवलोककः’ (रा० ६।१०१।१३)। अवलोककः=अन्वेषकः=स्पशः=चरः। ‘सजलानि समाख्यानि सावलोकनकानि च’ (गृहाणि) (मात्स्यपु० १४०।५६)। अवलोकनकं गवाक्षः। लिप् {अवलिप्} लिप् (लिप उपदेहे)। ‘रूप्यभाण्डं घनं सुषिरं वा सुवर्णार्धेनावलेपयेत्’ (कौ० अ० २।१३।४५) अदलेपयेत् उपदिह्यात्। लोच् {अवलोच्} लोच् (लोचृ दर्शने)। ‘अवलोचनमिति कामवासनाया अभाव इति कोषः।’ वद् {अववद्} वद् (वद व्यक्तायां वाचि)। ‘मा श्रियोऽववादिष्मेति दुरववदं हि श्रेयसः’ (ऐ० ब्रा० ५।२२)। निन्दया मा हिंसिष्म, माऽवक्रुक्षामेति वाऽऽह। अववादस्तु निर्देशो निदेशः शासनं च तत् (अमरः)। कार्यमवलम्ब्य वादो वदनं कथनमववादः। किं मह्यभाक्तेति। ‘एतमेव निष्ठावमववदितारमित्यब्रुवन्’ (ऐ० ब्रा० ५।१४)। अववदिता=अवच्छिद्य वदितुं समर्थः (सायणः)। अववदिता शिक्षकः। अवः सान्त्वन इति षड्गुरुशिष्यः। ‘मा श्रियोऽववादिष्म’ (ऐ० ब्रा० १।२२)। मा निन्दिष्मेत्यर्थः। वा {अववा} वा (वा गतिगन्धनयोः)। ‘न्यग् वातोऽववाति’ (ऋ० १०।६०।११)। अववाति नीचैर्वाति। न्यवछब्दसमभिव्याहारादवोऽनर्थकः। वी {अववी} वी (गतिव्याप्तिप्रजनकान्त्यसनखादनेषु)। ‘अववेति सुक्षयं सुते मधु’ (ऋ० १०।२३।४)। अववेति=अन्वेषते। वृष् {अववृष्} वृष् (वृषु सेचने)। ‘यस्याग्निहोत्रं स्रुच्युन्नीतमुपरिष्टादववर्षेत्’ (श० ब्रा० १२।४।२।१०)। अग्निहोत्रमिति द्वितीयान्तम्। ‘यस्याग्निहोत्रमववर्षेत्’ (आप० श्रौ० ९।१।२।४०)। होमार्थद्रव्यस्योपरिवर्षबिन्दुर्निपतेदित्युभयत्र साधारणोऽर्थः। व्यध् {अवव्यध्} व्यध् (व्यध ताडने)। ‘अवाजुष्टान् विध्यति कर्ते अव्रतान्’ (ऋ० ९।७३।८)। अवविध्यति=अधः क्षिपति। ‘अवविद्धं तौग्र्यमप्स्वन्त’ (ऋ० १।१८२।६)। अवविद्धम्=अवहितम्=निपातितम्=अधः क्षिप्तम्। शद् {अवशद्} शद् (शद्लृ शातने)। ‘अग्नेर्व्यवशादमन्वसुरा व्यवशेदुः’ (श० ब्रा० २।१।२१६)। व्यवशेदुः=विशशरुः=विशीर्णा अभूवन्। ‘ये प्रत्यञ्चः शम्याया अवशीयन्ते’ (तै० सं० १।८।१)। अवशीयन्ते ऽवपतन्ति। शस् {अवशस्} शस् (शसु हिंसायाम्)। ‘अवशसा निःशसा यत्पराशसोपारिम जाग्रतो यत्स्वपन्तः’ (अथर्व० ६।४५।२)। अवशसा अवस्ताद् हिंसनेन। अवपूर्वाच्छसेः क्विप्। शिष् {अवशिष्} शिष् (शिष्लृ विशेषणे, शिष असर्वोपयोगे)। ‘पूर्णस्य पूर्णमादाय पूर्णमेवावशिष्यते’ (बृ० उ० ५।१।१)। ‘कियदवशिष्टं रजन्याः’ (शा० ४)। उर्वरितमित्यर्थः। शुष् {अवशुष्} शुष् (शुष शोषणे)। ‘अद्यापि नावशुष्यन्ति प्रदेशे रघुनन्दन’ (कृताभिषेकैर्न्यस्ता वल्कलाः) (रा० ३।७४।२७)। अल्पमपि न शुष्का इत्यर्थः। श्यै {अवश्यै} श्यै (श्यैङ् गतौ)। ‘नावश्यायः पपातोर्व्याम्’ (भा० आदि० १७३।४०)। अवश्यायस्तुषारबिन्दवः। ‘अवश्यायावसिक्तस्य पुण्डरीकस्य चारुताम्’ (उत्तर० ६।२०)। श्रि {अवश्रि} श्रि (श्रिञ् सेवायाम्)। ‘अधिश्रयणावश्रयणान्तादिः पूर्वापरीभूतो व्यापारकलापः पाकादिशब्दवाच्यः’ (सा० द० १ )। अवश्रयणमधः श्रयणम्। श्रन्थ् {अवश्रन्थ्} श्रन्थ् (श्रन्थ विमोचनप्रतिहर्षयोः)। ‘उदुत्तमं वरुण पाशमस्मदवाऽधमं वि मध्यमं श्रथाय’ (अथर्व० १।८।४।६९)। अवश्रथाय=अवश्रथान=अवस्तान्मोचय। सञ्ज् {अवसञ्ज्} सञ्ज् (षञ्ज सङ्गे)। ‘त्रिवृद् दर्भमयं पवित्रं कृत्वा वसूनां पवित्रमसीति शाखायां शिथिलमवसजति मूले मूलान्यग्रेऽग्राणि’ (आप० श्रौ० १।२।६।८)। अवसजति=ईषल्लग्नं करोति। अवः सङ्गस्यापूर्णतामाह, सा च शिथिलमित्यनेन क्रियाविशेषणेन प्रागेवोक्तेति नार्थोऽवेन। ‘अवसक्तः पितुस्तेऽद्य मृतः स्कन्धे भुजङ्गमः’ (भा० आदि० ४१।३)। स्कन्धेऽवसक्तः=स्कन्धे निहितः। ‘अशिथिलमपराऽवसज्य कण्ठे’ (शिशु० ७।१६)। गाढमालिङ्गयेत्यर्थः। ‘अविज्ञातावसक्तेन दूषिता मम वाससा’ (मृच्छ० १।५४)। अवसक्तेन कृतेषत्स्पर्शेन। अवशब्दः सङ्गस्यासाकल्यमाह। ‘नागदन्तावसक्ता वीणा’ (का० सू० १।४।४)। अवसक्ताऽवलम्बिता। ‘अवसज्य शिलां कण्ठे समुद्रं तर्त्तुमिच्छसि’ (रा० ३।४७।४१)। अवसज्य बद्ध्वा। अवशब्दः सम्यगर्थे स्यादनर्थको वा। ‘स्वं चावसङ्गं पथि निर्मुमुक्षुः’ (सौन्दर० ५।५)। अवसङ्ग आसङ्गः। सद् {अवसद्} सद् (षद्लृ विशरणगत्यवसादनेषु)। ‘अव द्रोणानि घृतवन्ति सीद’ (ऋ० ९।९६।१३)। अवसीद=अवतिष्ठस्वेति सायणः। ‘आस्तिकः सततं शृण्वन्न कृच्छ्रेष्ववसीदति’ (भा० आदि० २।६२)। नावसीदति=न मुह्यति। ‘न हीङ्गितज्ञोऽवसरेऽवसीदति’ (कि० ४।२०)। वचनावसरे न वाचं नियच्छति। अवश्यं वक्तव्यं वक्तीति तात्पर्यार्थः। ‘नास्त्युद्यमसमो बन्धुः कृत्वा यं नावसीदति’ (भर्तृ० २।८६)। अवसीदति=विपद्यते=नश्यति। ‘कथमेत्य विपर्ययं करिणीं पङ्कमिवावसीदति’ (कि० २।६)। कथं विवेकिनी ते मतिरविवेकं प्राप्य नश्यतीत्याह। ‘सीदतामपि कौन्तेय न कीर्तिरवसीदति’ (भा० शां० ७५।२६)। अवसीदति विशीर्यते नश्यति। विशरणगत्यवसादनेषु धातुः पठितः। उपसर्गा द्योतका इत्यव उपसर्गो धातोरर्थमेकत्र नियच्छति। इदमेव द्योतकत्वम्। ‘स रथो धनुषः क्षोभादतीव ह्यवसीदति’ (भा० कर्ण० ३४।१००)। अवसीदति=न्यञ्चति, मज्जति। ‘नावसीदति यथा गुरु प्रयोजनम्’ (काद०)। नावसीदति=न विहन्यते, न नश्यति। ‘सर्वमस्मत्कुटुम्बमवसीदेत्’ (दशकु०)। अवसीदेत्=नश्येत्। ‘उद्धरेदात्मनाऽऽत्मानं नात्मानमवसादयेत्’ (गीता ६।५)। अवसादो हर्षोत्सादो मनोग्लानिः। आत्मानं क्षीणोत्साहं न कुर्यादित्याह। ‘चित्तं हि स्वकार्यादवसादयन्ति’ (यो० सू० १।५० भाष्ये)। निर्विण्णं कृत्वोपरमयन्ति विनिवर्तयन्तीत्यर्थः। ‘तृतीयोऽत्यन्तमात्मानमाचार्यकुलेऽवसादयन्’ (छां० उ० २। २३।१)। अवसादयन् क्लिश्नन्। श्राम्यन्नित्यर्थः। ‘वैद्यासनावसादः’ (सुश्रुत० १।१०९।८)। अवसादः=अधः स्थापनम्। ‘स्वरावसादः’ (सुश्रुत० २।२६६।२०)। स्वरस्योपक्षय इत्यर्थः। ‘धर्यावसादेन हृतप्रसादा वन्यद्विपेनेव निदाघसिन्धुः’ (कि० ३।३८)। धैर्यावलोपः=धैर्यच्युतिः। ‘बन्धनाच्चावसादान्मे श्रेयः प्रायोपवेशनम्’ (रा० ४।५५।११)। अवसादः खेदः (शारीरो मानसश्च)। ‘अलं स्वपक्षावसादशङ्कया’ (माल० १)। अवसादो भङ्गः पराजयः। ‘नन्दनं वानरेन्द्राणां रक्षसामवसादनम्’ (रा० ६।१०८।१२)। अवसादनं हर्षापकर्षकारकम्, चेतोग्लानिकरम्। ‘अवसादनमिति त्वग्रोगस्य कण्डूयायाः कृत्रिमैरुपायैरुत्पादनम्’ (सुश्रुत० २।३॥२०)। ‘उत्सन्नमृदुमांसानां व्रणानामवसादनम्’ (सुश्रुते)। संरोहतो व्रणस्योपर्युपजातस्य मांसस्यापाकरणमिहावसादनमुक्तम्। ‘अति प्रबलपिपासावसन्नानि’ (काद०)। अवसन्नानि=क्षीणशक्तिकानि। ‘कान्तारेष्ववसन्नानाम्’ (भा० वि० ६।२०)। हतोत्साहानामित्यर्थः। ‘पित्रोः सकाशमवसन्नदृशोर्निनाय’ (रघु० ९।७७)। अवसन्नदृशोः=नष्टदर्शनयोः=अन्धयोः। ‘ततस्तेष्ववसन्नेषु सेनापतिषु पञ्चसु’ (रा० ५।४६।३८)। अवसन्नेषूपरतेषु। ‘काश्यपस्तमथावोचदवसन्नोऽसि खेचर’ (बृ० श्लो० सं० ३।१२३)। अवसन्नोऽधरीभूत:=पराजितः। ‘अपन्नदन्नवसन्नवृथामांसानि’ (गौ० ध० २।८।३१)। अवसन्नो व्याधितः। ‘आचारेणावसन्नोपि पुनर्लेखयते यदि’ (याज्ञ० २।७ मिताक्षरायामुद्धृतं कात्यायनवचनम्)। अवसन्नो हीनः। ‘निर्ऋत्यै त्वा इत्यवसन्नां संशीर्णां वा’ (आप० श्रौ० १०।६।१८।१०)। अवसन्ना (गौः) या न शक्नोत्युत्थातुम्। ‘नदीकूलमिव क्लिन्नमवसीदामि’ (रा० ४।२८।५८)। अवसीदामि सोदामि। यथा सीदन्ति मम गात्राणीत्यत्रावो द्योतकस्तथेहापि। ‘आज्यं चावसादयति’ (तै० सं० १।६।९)। अवसादयति अवपातयति। क्रमप्रयोजनं नाम्नां शाकपूण्युपलक्षितम्। प्रकल्पयेदन्यदपि न प्रज्ञामवसादयेत् इति निरुक्तवार्तिककारवाक्यम्। सिच् {अवसिच्} सिच् (षिच क्षरणे)। ‘को हि क्षते क्षारमिवावसिञ्चेत्’ (अवदा० जा० २६, २९)। अवसिञ्चेत्=उपरि पातयेत्। ‘मौञ्जैः पर्वसु बद्ध्वा पिञ्जूलिभिराप्लावयति’ (कौ० सू० ३२।३,४)। अवसिञ्चति वा। ‘दूरादावसथान्मूत्रं दूरात्पादावसेचनम्’ (मनु० ४।१५१)। पादावसेचनम्=पादप्रक्षालन जलशेषः। ‘प्रदीपैः काञ्चनैस्तत्र गन्धतैलावसेचितैः’ (भा० भीष्म० ९७।३१)। अवसेचितैः=कृतावसेकैः। अवसेको नाम तैलस्य प्रदीपेन्तरासेचनम्। ‘शीतलेन जलेनैनं मूर्च्छन्तमवसेचयेत्’ (सुश्रुत० सूत्र० २७ )। अवसेचयेत् तत्र काश्चन विप्रुषोऽवपातयेत्। अवशब्दः क्षारणस्याल्पतामाह। स्रु {अवस्रु} स्रु (स्रु गतौ)। ‘उदकानि च दूषयेत्, अवस्रावयेच्च’ (कौ० अ० १२।५।१४)। अवस्रावयेत् परिवाहयेत्। ‘यो महत्यर्थसमुदये स्थितः कदर्यः सन्निधत्तेऽवनिधत्ते ऽवस्रावयति’ (कौ० अ० २।९।२५)। अवस्रावयति विषयान्तरं (देशान्तरं) संक्रमयति। ‘कोशदण्डनिचयरक्षाविधानान्यवस्रावयिष्यामि’ (कौ० अ० ९।४।८)। अवस्रावयिष्यामि ध्वंसयिष्यामि। सृज् {अवसृज्} सृज् (सृज विसर्गे)। ‘अव राजन्पशुतृपं न तायुं सृजा’ (ऋ० ७।८६।५)। अवसृज=मुञ्च। ‘प्रथमोत्पादितं मेध्यमश्वमवासृजः’ (भा० वन० १२।१८)। विसृष्टवानसि, अमुञ्च इत्यर्थः। ‘वृत्रस्य स ततः क्रुद्धो घोरं वज्रमवासृजत्’ (भा०)। अवासृजत्=प्राक्षिपत्=प्राहरत्। ‘पत्न्या चानुगतो दुःखी वने प्राणानवासृजत्’ (हरि० १।१४।५)। अवासृजत्= पर्यत्यजत्=अजहात्। ‘य आस्यन्ये अवासृजन्’ (अथर्व० ४।६।७)। अवासृजन्=समीपस्थाः प्राक्षिपन्। ‘तासु वीर्यमवासृजत्’ (हरि० १।१।२७)। रेतोऽसिञ्चदित्याह। ‘अथैनं कामेष्ववसृजेत्’ (चरक० सूत्र० १५।१७)। निर्यन्त्रणं कुर्यादित्यर्थः। ‘तान्पण्डितो नावसृजेत् परेषु’ (भा० सभा० ६६।७)। तानतिवादान् परेषु परान्प्रति नावसृजेन्न मुञ्चेन्न मुखान्निःसारयेदित्यर्थः। ‘तान्पण्डितो नावसृजेत्परेभ्यः’ (भा० उ० ३४।८०)। ‘प्रमादादरण्ये पशूनुत्सृष्टान्दृष्ट्वा ग्राममानीय स्वामिभ्योऽवसृजेत्’ (आप० ध० २।२८।८)। अवसृजेत्=अर्पयेत्। ‘सूर्याया वहतुः प्रागात्सविता यमवासृजत्’ (ऋ० १०।८५।१३)। अवासृजत् प्राजत् प्रासुवत्। ‘अवसृष्टा परापत शरव्ये ब्रह्मसंशिते’ (अथर्व० ३।१९।८)। अवसृष्टा=धनुषो विनिर्मुक्ता। ‘यथेषुका परापतदवसृष्टाधि धन्वनः’ (अथर्व० १।३।९)। उक्तोऽर्थः। ‘बृहस्पतिनावसृष्टां सर्वे देवा अधारयन्’ (अथर्व० १४।२।५३)। ‘सृजदर्णंस्यव यद् युधा गाः’ (ऋ० १।१७४।४)। अवासृजत्=अवासृजः। पुरुषव्यत्ययः। अवाङ्मुखमपातयः। अर्णांसि जलानि। ‘समुद्रमनयत्पार्थं तत्र चैनमावासृजत्’ (भा० वन० १८७।२४)। अवासृजत् अधोऽक्षिपत्। ‘सुपेशसं मा ऽ व सृजन्त्यस्तम्’ (ऋ० ५।३०।१३)। गृहं गन्तुमनुजानन्तीत्याह। ‘इन्द्रमेव तत् स्वायां दिशि प्रीत्वा ऽवसृजति’ (शां० ब्रा० २।२)। उक्तोऽर्थः। ‘अव द्रुग्धानि पित्र्या सृजा नोऽव या वयं चकृमा तनूभिः’ (ऋ० ७।८६।५)। अवसृज विमुञ्च, अस्मत्तो विश्लेषय। ‘अव वृष्टिं सृजतं जीरदानू’ (ऋ० ५।६२।३)। अवसृजतम् अधः प्रेरयतम्। ‘वनस्पतिरवसृष्टो न पाशैः’ (तै० ब्रा० २।६।८।४)। अवसृष्टो मुक्तः। सृप् {अवसृप्} सृप् (सृप्लृ गतौ)। ‘असौ योऽवसर्पति नीलग्रीवो विलोहितः’ (वा० सं० १३।७)। अवसर्पति=अवाचीनं सर्पति सरति। ‘तदप्येतद् उत्तरस्य गिरेर्मनोरवसर्पणम्’ (श० ब्रा० १।८।१।६)। अवसर्पणमवरोहरणम्। सो {अवसो} सो (षो अन्तकर्मणि)। ‘अव स्य हरी वि मुचा सखाया’ (ऋ० ६।४०।१)। अवस्य। अवोपसृष्टस्य अवस्यतेर्लोण्मध्यमैकवचने रूपम्। सखायौ हरी वाजिनौ बिषितौ कुर्वित्याह। ‘स्यतिरुपसृष्टो विमोचने’ (नि० १।१७)। ‘अवस्यति हैतद्यद् गार्हपत्यं चिनोति। … य उ वैके चाग्निचितोऽस्यामेव तेऽवसिताः’ (श० ब्रा० ७।१।१।१)। अवस्यति=स्वस्यावस्थितिं करोति। ‘स्वकृत इरिणे नावस्येत्’ (आप० श्रौ० ५।७।२५।९)। नावस्येत्=न तिष्ठेत्। इरिणेऽतृणे। ‘अगदः सोमेन पशुनेष्ट्येष्ट्वाऽवस्येत्’ (आश्व० गृ० ४।१।४)। अवस्येत् गृहं प्रविश्य वसेदिति हरदत्तः। ‘यानि वा इमानि पृथिव्याश्चित्राणि तानि नक्षत्राणि तस्मादश्लीलनामानि चित्रे नावस्येन्न यजेत’ (तै० ब्रा० १।५।२।६)। अवस्येत् निवसेदिति सायणः। ‘आद्यन्तयोः पृथगवस्यसि मध्यतश्च’ (भा० पु० ७।९।३०)। अवस्यसि=स्थितो भवसि। कारणत्वेनावधित्वेन च विरामं करोषीति श्रीधरः। ‘प्रतिष्ठा वा एतस्य एष्टव्या यः कृषिमवस्यति’ (काठक० १७।१२)। ‘शक्तिर्ममावस्यति हीनयुद्धे’ (कि० १६।१७)। अवस्यति=समाप्तिमेति, क्षीयते। ‘वाणीं काणभूजीमजीगणदवासासीच्च वैयासिकीम्’ (मल्लिनाथः संजीवन्या उपक्रमे)। अवासासीत्=निरचिनोत्, निश्चितमजानात्। ‘अवसेयाश्च कार्याणि धर्मेण पुरवासिनाम्’ (भट्टि० १९।१२)। अवसेयाः=जानीयाः। आशिषि लिङि प्रयोगः। ‘देवयजन एवैनं तदवसाययति’ (ऐ० ब्रा० ३।२)। उपवेशयतीत्यर्थः। ‘अवसानं जोषयेत्’ (आश्व० ग० २।७।२, गो० गृ० ४।७।२)। अवसानं वास्तु। ‘यमो ददात्यवसानमस्मै’ (ऋ० १०।१४।९)। अवसानमावासः। दहनस्थानमिति सायणः। ‘ददाम्यस्मा अवसानमेतत्’ (अथर्व० १८।२।३७)। अवस्यन्ति निवसन्त्यत्रेत्यवसानमावासस्थानम्। ‘अवसानं भवत्वत्र’ (भा० उ० ३१।१९)। अवसानं वसतिस्थानम्। ‘दोहावसाने पुनरेव दोग्ध्रीम्’ (रघु० २।२३)। दोहस्यान्ते दोहकर्मणि परिणते सति। ‘तच्छिष्याध्ययननिवेदितावसानाम्’ (रघु० १।२) अवसानं विरामः, अन्तः। ‘अवसानेऽङ्गराजस्य योद्धव्यं भवता किल’ (वेणी० ५।३९)। अवसानं निधनम्। ‘इदमुच्छ्रेयोऽवसानमागाम्’ (अथर्व० १९।१४।१)। अवस्यति पर्याप्तं भवति प्रयाणमत्र स्थाने इत्यवसानम्। ‘विमुच्या वयोऽवसायाश्वान्’ (ऋ० १।१०४।१)। अवसाय=वियोज्य। ‘स्यतिरुपसृष्टो विमोचने’ (नि० १।१७)। ‘अवसितं हसितं प्रसितम्’ (भट्टि० १०।६)। अवसितम्=समाप्तम्=अपगतम्। ‘अवसितो दर्शनार्थः’ (माल० २)। उक्तोऽर्थः। ‘नवावसिते वैनमाहरेयुः’ (श० ब्रा० २।३।२।८)। नवे गृह इत्याह। ‘शरवर्षैरवसायमाश्रयाशः’ (शिशु० २०।७२)। अवसायः=अन्तः=नाशः। ‘अवसायो भविष्यामि दुःखस्यास्य कदा न्वहम्’ (भट्टि० ६।८१)। अवसायः=समापकः। ‘अत्रा युक्तोऽवसातारमिच्छात्’ (ऋ० १०।२७।९)। अवसातारम्=विमोक्तारम् ‘अवसेन वा अध्वानं यन्ति’ (श० ब्रा० २।६।२।१७) अवसः पाथेयं पथ्यदनम्। अन्तावसायी श्वपचे मुनिभेदे च नापिते (मेदिनी)। अत्रावपूर्वस्य स्यतेर्निवासोऽर्थ इति प्रव्यक्तम्। ‘तस्य सप्त पदानि समस्यावस्येत्।’ (शां० ब्रा० ३।२)। अवस्येत् समाप्तिं कुर्यात्, विरमेत्। ‘अब स्यतं मुञ्चतं यन्नो अस्ति तनूषु कृतमेनो अस्मत्’ (तै० सं० १।८।२२)। अवस्यतमवसाययतं नाशयतम्। ‘नवाऽवसिते वा’ (का० श्रौ० ४।१३।८)। इदं पुस्तके न्यस्तचरं भूयो वैशद्यायेहानूद्यते। अवसितं गृहम्। लोके उदवसितं गृहमुच्यते। तथा चामरः पठति–गृहं गेहोदवसितम् इति। स्वामी तु सिनोते र्व्युत्पत्तिमाह। ‘साक्षरः पदान्तो ऽवसितः’ (ऋक्तन्त्रे २।२।८)। साक्षरं समानाक्षरं पदान्तो ऽवसितोऽनुनासिको भवतीति वृत्तिः। ‘यत्कामस्तदवस्यति’ (भा० पु० ११।१५।५)। तस्य कामस्य परां सीमानमधिगच्छतीत्यर्थः। स्कन्द् {अवस्कन्द्} स्कन्द् (स्कन्दिर् गतिशोषणयोः)। ‘पुरीमवस्कन्द लुनीहि नन्दनम्’ (शिशु० १।५१)। अवस्कन्द=आक्राम। ‘स नद्यवस्कन्दमुपास्पृशच्च’ (भट्टि० २।११)। नदी नदीमवस्कद्यावतीर्येत्याह। ‘अवस्कन्दं करिष्यामि शिबिरेऽस्याद्य दुष्करम्’ (भा० सौप्तिक० ३।२७)। अवस्कन्दः=आक्रमणम्। ‘न नाम प्रतिबन्धेन न चावस्कन्दकर्मणा। शक्य एष गिरिस्तात देवैरप्यवमर्दितुम्’ (हरि० २।४२।४५)। अवस्कन्देन=उपर्युत्प्लवनेन। ‘रथादवस्कन्द्य’ (भा० पु० १०।३८।२६)। अवस्कन्द्य=अवप्लुत्य। ‘नद्यवस्कन्दमुपास्पृशच्च’ (भट्टि० २।११)। नद्यवस्कन्दमिति णमुलन्तम्। अवस्कन्द्य=अवतीर्य। कॄ {अवकॄ} कॄ (कॄ विक्षेपे, स्कॄ= कॄ सुट्)। ‘रोधांसि धीरमवचस्करिरे महोक्षाः’ (शिशु० ५।६३)। अवचस्करिरे=आलिलिखुः। काशिकायां त्वत्रार्थेऽपोपसर्गः प्रयुक्तः-अपस्किरते वृषभो हृष्टः। गृहद्वाराशुचिस्थानरथ्यावस्करशोधनम् (नारदः)। अवस्करोऽन्नमलम्। अवकरेर्थेप्यस्य प्रयोगो दृश्यते। स्तम्भ् {अवस्तम्भ्} स्तम्भ् (स्तम्भू रोधने, धारणे वा सौत्रो धातुः)। ‘अघानि हिम्मकोयोधैरवाष्टम्भि यशोधरः’ (राज० ६।२५०)। अवाष्टम्भि=अग्राहि। अवष्टब्धो धृत इत्यर्थः। ‘अवष्टब्धा सेना’ (पा० ८।३।६८ सूत्रे काशिकायाम्)। समीपस्थेत्यर्थः। अवष्टब्धा गौः। निरुद्धा सती समीपस्थेति तत्त्वबोधिनी। ‘पतिव्रता च सुश्रोणी अवष्टब्धा च जानकी’ (रा० ५।५९।२३)। मया दृष्टेति हनूमद्वचः। अवष्टब्धा=निरुद्धगमना। ‘शोधयेत्पूर्ववादं तु यावन्नोत्तरदर्शनम्। अवष्टब्धस्योत्तरेण निवृत्तं शोधनं भवेत्’ (याज्ञ० २।३ इत्यत्र मिताक्षरायामुद्धृतं नारदवचनम्)। अवष्टब्धस्य प्रतिबद्धस्य। ‘अवष्टब्धधनुं रामं क्रुद्धं तं रिपुघातिनम्’ (रा० ३।२५।१)। अवष्टब्धधनुम्=गृहीतधनुषम्। अवलम्बितकार्मुकम्=धृतकोदण्डम्। ‘अवष्टब्धं च मे राम नक्षत्रं दारुणैर्ग्रहैः’ (रा० २।४।१८)। आक्रान्तमित्याह। ‘प्रकृतिं स्वामवष्टभ्य’ (गीता० ९।८)।स्वामधिष्ठायेति पाठान्तरम्। ‘वृद्धो भार्यामवष्टभ्य’ (रा० )। आधृत्य। तस्याः कृत इति तात्पर्यार्थः। ‘कोसलनृपतेर्द्वारमवष्टभ्य’ (रत्ना० ४)। रुद्ध्वेत्यर्थः। ‘अवष्टभ्यासौ माम्’ (महावीर० ५।५)। परिष्वज्य, उपगुह्य। ‘क्रोडविभागेन मामवष्टभ्य’ (काद०)। उक्तोऽर्थः। ‘तिमिरेणावष्टभ्यमाने जीवलोके’ (काद०)। अवगुण्ठ्यमाने, आच्छाद्यमान इत्यर्थः। ‘अवष्टभ्यमान इव जलधरैः’ (का०)। उपरुध्यमानः, पुरः सरणाद् वार्यमाणः। ‘अथ शोकं समुत्सृज्य…स्वावष्टम्भेन’ (कथा० ६।२२)। स्वावष्टम्भेन=आत्मावलम्बनेन। ‘प्रसन्नवदनो हृष्टः…सावष्टम्भो नरः शुचिः’ (पञ्चत० १।२१५)। अवष्टम्भोऽध्यवसायः, निर्भीकं शक्तिश्रद्धानं वा। ‘तत्कथमहं धैर्यावष्टम्भं करोमि’ (पञ्चत० १)। धैर्यस्यावलम्बनम् आश्रयणम्। ‘खड्गलतावष्टम्भनिश्चलः’ (मालती० ३)। अवष्टम्भोऽवलम्ब आश्रयः। ‘मेरोश्चतुर्दिशमवष्टम्भगिरय उपक्लृप्ताः’ (भा० पु० ५।६।११)। उक्तोऽर्थः। सावष्टम्भम्=सगर्वम्। ‘सावष्टम्भाकृतिना’ (काद०)। सावष्टम्भा ओजस्विन्याकृतिर्यस्य तेन। ‘ईदृशोऽस्यावष्टम्भः’ (रत्ना० ४)। अध्यवसायः, निश्चयः। ‘पलायनमवष्टम्भो वा’ (पञ्चत० ४)। स्थिरीभूय विरोध इत्यर्थः। ‘रघोरवष्टम्भमयेन पत्त्रिणा’ (रघु० ३।५३)। स्तम्भरूपेणेति मल्लिनाथः। अवष्टम्भः स्वर्णम्, तन्मयेन तद्विकारेणेत्येवमपि शक्यं व्याख्यातुम्। ‘अवष्टब्धावथ क्षिप्त्वा पादौ शङ्करपाणिना’ (स्कन्दपु० मा० कौ० (२) २७।७६)। अवष्टब्धौ=अवलम्बितौ। ‘अवष्टब्धसहायश्च’ (रा० ४।१५।१३)। परिगृहीतसहाय इत्यर्थः। स्तॄ {अवस्तॄ} स्तॄ (स्तॄञ् आच्छादने)। ‘शरासनज्यातलवारणध्वनिः…प्रकम्पयन्गामवतस्तरे दिशः’ (कि० १४।२९)। अवतस्तरे=आच्छादयामास। व्यानश इत्यर्थः। ‘उरसि रसादवतस्तरे स्तनाभ्याम्’ (शिशु० ७।४७)। अवतस्तरे=उपजुगुहे। ‘नभोऽवस्तीर्यते जृम्भकैः’ (उत्तर०)। आच्छाद्यत इत्यर्थः। ‘अवस्तारो जवनिका।’ (पा० ३।३।१२० इत्यत्र काशिका)। ‘आवसथं दद्यादुपरिशय्यामुपस्तरणमुपधानं सावस्तरणम्’ (आप० ध० २।३।६।१५)। अवस्तरणमुपरिपटः। ‘सिद्धं कालमप्राप्तं करोत्यप्राप्तं प्राप्तं वेत्यवस्तारः’ (कौ० अ० २।८।१०)। ‘अवे तॄस्त्रोर्घञ्’ (पा० ३।३।१२०) इति सूत्रे ऽवस्तारो जवनिकेति वृत्तिः। स्था {अवस्था} स्था (ष्ठा गतिनिवृत्तौ)। ‘मा रायो राजन्सुयमादवस्थाम्’ (ऋ० २।२७।११)। माऽवस्थाम्=दूरे मा स्थाम्। वियुक्तो मा स्म भूवम् इत्यर्थः। ‘सोऽवतिष्ठति’ (श० ब्रा० ५।४।३।२२)। अवरोहतीत्याह। ‘क्षणमप्यवतिष्ठते श्वसन्यदि जन्तुर्ननु लाभवानसौ’ (रघु० ८।८७)। अवतिष्ठते=तिष्ठति, ध्रियते। ‘समुद्रमासामवतस्थे अग्रिमा’ (ऋ० ५।४४।९)। ‘अयं यो भूरिमूलः समुद्रमवतिष्ठति’ (अथर्व० ६।४३।२)। अवक्रम्य तिष्ठति। उभयत्रावपूर्वस्तिष्ठतिः सकर्मकः। ‘मयि सृष्टिर्हि लोकानां रक्षा युष्मास्ववस्थिता’ (कु० २।२८)। अवस्थिता=स्थिता। लम्बत आयत्तेति तात्पर्यार्थः। ‘ते कपि तं समासाद्य तोरणस्थमवस्थितम्’ (रा० ५।४३।२७)। अवस्थितं सज्जम्, जागरूकम्। ‘अवस्थितमसम्भ्रान्तं’ (माम्) (रा० ५।५८।३९)। अवस्थितो निश्चेष्टः। ‘विपर्यये तु पितुरस्याः समीपनयनमवस्थितमेव’ (शा० ५)। अवस्थितम्=व्यवस्थितम्=निर्णीतम्। ‘नारीर्हत्वाऽनवस्थिताः’ (मनु० ११।१३८)। अनवस्थिताः=इत्वरीः, स्वैरिणीः, असंस्थुलाः। ‘आदित्यं वौशनसं वाऽवस्थाय प्रयोधयेत्’ (आश्व० गृ० ३।१२।१६)। ‘ततो निर्याय कौरव्य अवस्थाप्य च तद्बलम्’ (भा० वन० १६।२९)। अवस्थाप्य=सान्त्वयित्वा, समाहितं कृत्वा। ‘द्वैराज्यमवस्थापयितुकामोऽस्मि’ (माल० ५)। प्रतिष्ठापयितुमना इत्याह। ‘न शक्नोमि हृदयमवस्थापयितुम्’ (उत्तर० ४)। अवस्थापयितुम्=स्थिरीकर्तुम्। ‘एषो अपश्रितो वलो गोमतीमवतिष्ठति’ (ऋ० ८।२४।३०)। अवतिष्ठति अधितिष्ठति। ‘वेदकावेदकयोः कृतसमर्थावस्थयोर्देशाग्रामजातिगोत्रनामकर्माणि चाभिलिख्य…’ (कौ० अ० ३।१।१७)। अवस्थः प्रतिभूः, लग्नकः। ‘कृतप्रतिघातावस्थः सूचकः’ (कौ० अ० २।८।२९)। अवस्था प्रातिभाव्यम्। ‘अवस्थानं यदैव त्वमासिष्यसि परन्तप’ (रा० ४।५४।१६)। अवस्थाने बिलेऽन्तः स्थितिम्। अवोऽधोर्थे। स्ना {अवस्ना} स्ना (ष्णा शौचे)। ‘अन्यस्य चावस्नातं दूरतः परिवर्जयेत्’ (भा० अनु० १०४।५९)। अवस्नातं यत्रान्येन पूर्वं स्नातम्। स्मि {अवस्मि} स्मि (ष्मिङ् ईषद्धसने)। ‘अव स्मयन्त विद्युतः पृथिव्याम्’ (ऋ० १।१६८।८)। अवाङ्मुखं प्रकाशन्त इत्याह। स्यन्द् {अवस्यन्द्} स्यन्द् (स्यन्दू स्रवणे)। ‘नट अवस्यन्दने इति धातुपाठः।’ अवस्यन्दनं नाट्यम्। ‘पूर्वमविवक्षितस्यार्थस्यानन्तरं स्ववावये समारोपो नाट्ये ऽवस्यन्दितमुच्यते।’ तथा च दर्पणकारस्तल्लक्षणमाह। स्रंस् {अवस्रंस्} स्रंस् (स्रंसु अवस्रंसने)। ‘लवि अवस्रंसन इति धातुपाठः।’ अवशब्दोऽधोवचनो यथान्यत्र-अवलम्बन्ते तरुशाखासु वल्कलानि यतीनाम्। ‘परिस्खलितगतिरवस्रस्तवासा: समायातः’ (तन्त्रा० १।३)। श्लथीभूतपतितवसन इत्यर्थः। ‘अंसावस्रंसिनः शापशासनपट्टस्य’ (हर्ष० १)। अंसस्याधः पतत इत्यर्थः। स्वप् {अवस्वप्} स्वप् (ञिष्वप् शये)। ‘अथ रात्र्यां व्यतीतायामवसुप्तमनन्तरम्’ (रा० २।५६।१)। अवसुप्तमीषत् सुप्तम् इति तिलककारो रामः। ‘तं शब्दमवसुप्तस्तु जटायुरथ शुश्रुवे’ (रा० ३।५०।१)। उक्तोऽर्थः। स्थानेऽवशब्दप्रयोगो वश्यवाचः कवेः। ईषत्सुप्त एव शब्दं शृणुयान्न प्रसुप्तः सुषुप्तो वा। ‘इयं पद्मावत्यवसुप्ता (स्वप्न० ५)। अत्रास्थानेऽवः। न ह्यत्र स्वापस्याल्पताऽभिप्रेता। लेखकप्रमादो वाऽयं स्यात्। ‘अचकितमवसुप्तं पाण्डवानामनीकम्। निशि सुनिशितशस्त्रो द्रोणसूनुर्जघान’ (का० नी० सा० १९।७१)॥ अत्रावः सुतमामनिष्टः, अर्थं हि विपर्यासयति। गाढं सुप्तानामेव पाण्डवानां वधः शक्यो द्रौणिना न त्ववसुप्तानामीषत्सुप्तानाम्। मन्ये कामन्दकोऽत्रानर्थकमवं प्रयुङ्क्ते स्वापमात्रं च विवक्षते। स्वृ {अवस्वृ} स्वृ (स्वृ शब्दोपतापयोः)। ‘अव स्वराति गर्गरः’ (अथर्व० २०।९२।६)। मन्दं शब्दायत इत्यर्थः। हन {अवहन} हन (हन हिंसागत्योः)। ‘व्रीहीनवहन्ति।’ **उलूखले मुसलेनावताड्य तुषं विविनक्ति। अवासां जहि शर्धो यातुमतीनाम्’ (ऋ० १।१३३।३)। अवजहि=चूर्णय। ‘अवैनान् दुन्दुभे जहि’ (अथर्व० ५।२०।१)। संचूर्णय, संपिण्ड्ढि। ‘अव ब्रह्मद्विषो जहि’ (अथर्व० २०।९३।१)। ‘उद्यंस्त्वं देव सूर्य सपत्नानव मे जहि’ (अथर्व० १३।१।३२)। उक्तोऽर्थः। अत्रोदाहरणेषु सर्वत्रावोऽयमुपसर्गः साकल्यमाह क्रियाया नासाकल्यं यथाऽन्यत्र। इदमवश्यमभ्युपेयम्। व्यवहारोऽत्र मानम्। ‘कर्णावघातानिपुणेन च ताड्यमाना दूरीकृताः करिवरेण’ (तरङ्गभङ्गाः) (नी० प्र० २)। अवघातः=प्रहारः। ‘अधरे दत्तदन्तावघाते’ (सा० द०)। उक्तोऽर्थः। अवधातो व्रीहीणाम्। अवघातः कण्डनम्। अवहननम्=कण्डनम्। ‘अवहननायोलूखलम्।’ (पा० २।१।३६। वृत्तौ)। अवहननमिति फुप्फुसस्यापि समाख्या भवति तथा च याज्ञवल्क्ये प्रयोगः-वपा वसाऽवहननम् (३।९४)। ‘वज्रेणावहतः शयाम्’ (=शेताम्) (अथर्व० ६।१३४।२)। अवः साकल्ये। ‘अथो अवघ्नती हन्त्यथो पिनष्टि पिंषती’ (ऋ० १।१९१।२)। (विषौषधिः) अवघ्नती=अवहन्यमाना कण्ड्यमाना। ‘नासुष्वेरापिर्न सखा न जामिर्दुष्प्राव्यो ऽवहन्तेदवाचः’ (ऋ० ४।२५।६)। अवहन्ता पराहन्ता पराणोदयिता। हिंसिता, चूर्णयिता। ‘स्वर्भानोरध यदिन्द्र माया अवो दिवो वर्तमाना अवाहन्’ (ऋ० ५।४०।६)। अवाहन् अपनुदसीत्यर्थः। ‘अव रक्षो दिवः सपत्नं वध्यासम् इत्यवहन्ति’ (आप० श्रौ० १।१९।१०)। अववध्यासम् पराणुद्याम्। हस् {अवहस्} हस् (हसे हसने)। ‘यच्चावहासार्थमसत्कृतोसि’ (गीता० ११।४३)। अवहासः=प्रहासः परिहासः। ‘अवहासं ततो मुक्त्वा रावणो वाक्यमब्रवीत्’ (रा० ७।१८।८)। अवहासः सनिन्द उपहासः। ‘कथं नु सर्वलोकस्य नावहास्या भवेमहि’ (भा० द्रोण० ७५।३)। अवहास्याः=उपहासयोग्याः। अन्तर्लीनमवहस्य। इहावहासः स्मितपर्यायः। सार्थकोऽवशब्दः। ‘तत्रावहसितश्चासीत् प्रस्कन्दन्निव संभ्रमात्’ (भा० आदि० १।१३६)। अवहसितोऽनादरेणोपहसितः। अवशब्दोधोऽर्थे। हा {अवहा} हा (ओहाक् त्यागे)। ‘परायद्भ्योऽवहीये सखिभ्यः’ (ऋ० १०।३४।५)। अवहीये=पृष्ठतस्त्यज्ये। ‘अस्मास्ववहीनेषु’ (शा०)। उक्तोर्थः। ‘अवहीनाः कथाः’ (दशकु०)। अवहीनाः=अवसिताः=विरताः। ‘विक्रियायाश्च सद्भावे नित्यत्वमवहीयते’ (तत्त्वसं० २९५)। अवहीयते हीयते। नार्थोऽवेन। अस्थाने चायम्। ‘मा वयमेतमवहाय परा गाम’ (काठक सं० ७।१२)। अवहाय पृष्ठतो विहाय। ‘तुग्रो ह भुज्युमश्विनोदमेघे रयिं न कश्चिन्ममृवाँ अवाहाः’ (ऋ० १।११६।३)। अवाहाः=अवस्तादहासीत्। हु {अवहु} हु (हु दानादनयोः, प्रीणने चेत्येके)। ‘अव स्म यस्य वेषणे स्वेदं पथिषु जुह्वति’ (ऋ० ५।७।५)। अवजुह्वति अधोमुखं जुह्वति। हृ {अवहृ} हृ (हृञ् हरणे)। ‘समादिष्टो मया क्षिप्रं धनूंष्यवहरोत्तर’ (भा० वि० ४०।२)। अवहर=अवतारय। अवोऽधोऽर्थे। ‘स्वान्यनीकानि बीभत्सुः शनकैरवहारयत्’ (भा० द्रोण० १६।५१)। अवहारयत्=अवाहारयत्=प्रतिसमहरत्। ‘रतिं चावहरेत्समम्’ (यो० वा० ५।२४।४४)। अवहरेत्=परिहरेत्। ‘अवहरत्यग्नेऽभ्यावर्तिन्निति’ (का० श्रौ० १६।५।१५)। अवहरति=आत्मसमीपं प्रापयति। श्याद्व्यधेति (३।१।१४१) सूत्रेण णप्रत्ययेऽवहारशब्दः कर्तरि साधितः। अवहरति नीचैरप्सु कर्षतीत्यवहारो ग्राहः। अवहारश्चौर इत्याभिधानिकाः। प्रयोगस्तु नयनयोरयनं न यातः। ‘संभवत्यवहरति पचति’ (पा० ५।१।५२) सूत्रे प्रस्थमवहरति स्थाली प्रास्थिकीत्युदाहरणं काशिकायाम्। उपसंहरणमवहार इति च तत्रैव। आधारादाधेयप्रमाणस्य न्यूनताऽवहार इति पदमञ्जर्यां हरदत्तः।** ‘क्रियतामवहारोऽस्माद् युद्धाद् ब्राह्मणसंवृतात्’ (भा० आदि० १९०।३५)। अवहारः कञ्चित्कालं युद्धविरामः। ‘एवं राजन्नवहारो बभूव’ (भा० उ० १८२।३०)। ‘ततोऽवहारः सैन्यानां तव तेषां च भारत’ (भा० भीष्म० ४८।१२०)। शिबिरं प्रति संहार इहावहार उक्तः। ‘अर्भकमवहृतं भवति’ (नि० ३।२०)। अवहृतमूनपरिमाणम् इति स्कन्दस्वामी। ‘उत्तरां जुहूमध्युह्य प्राचीमवहृत्य जुहोति’ (का० श्रौ० ३।२।२४)। अवहृत्य=अवतार्य। ‘आधिश्चोपनिधिश्चोभौ न कालात्ययमर्हतः। अवहार्यौ भवेतां तौ दीर्घकालमवस्थितौ’ (मनु० ८।१४५)॥ अवहार्यौ= प्रत्यर्पणीयौ। ‘अवहार्यो भवेच्चैव सान्वयः षट्शतं दमम्’ (मनु० ८।१९८)। अवहार्यः=दण्ड्यः, षट्शतं दमं दाप्य इत्यर्थः। ‘युद्धावहारिकं यच्च पितुः स्यात्स हरेत्तु तत्’ (भा० अनु० ४७।४९)। युद्धेऽवह्रियतेऽपह्रियते जयेन प्राप्यते रथगजायुधकवचादिकं तद् युद्धाऽवहारिकम् प्रधनधनम्। ‘धर्म्यं शुल्कमवहारयेत्’ (अधिकृतैः) (आप० ध० २।१०।२६।९)। ग्राहयेदित्यर्थः। ‘कच्चिदभ्यागता दूराद्वणिजो लाभकारणात्। यथोक्तमवहार्यन्ते शुल्कं शुल्कोपजीविभिः’ (भा० सभा० ५।१४)॥ अवहार्यन्ते=दाप्यन्ते। ‘आयव्ययनीवीनामग्राणि श्रुत्वा नीवीमवहारयेत्’ (कौ० अ० २।७।१८)। अवहारयेत् कोशं प्रति प्रेरयेत्। नीवी परिशेषः। अग्रं सम्पिण्डितो राशिः। ‘अवहृत्योपरिनाभि धारयन्’ (का० श्रौ० १६।३।८)। अवहृत्य नीचैरवतार्य।">
  <meta property="og:locale" content="en_us">
  <meta property="og:type" content="article">
    <meta property="article:section" content="koshah">

  <meta itemprop="name" content="०७२ अव">
  <meta itemprop="description" content="अज् {अवाज्} अज् (अज गतिक्षेपणयोः)। ‘श्रोणामेक उदकं गामवाजति’ (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः। अत् {अवात्} अत् (अत सातत्यगमने)। ‘अश्मास्यवतम्’ (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः’ (नि० १०।१३)। अद् {अवाद्} अद् (अद भक्षणे)। ‘अव रुद्रमदीमहि’ (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः। अन् {अवान्} अन् (अन प्राणने)। ‘स वै सकृदवान्यात्’ (श० ब्रा० ११।१।६।३२)। अवाम्यात्=निश्वस्यात्। ‘एतां दिशमनवानन्त्सृत्वा कुम्भं प्रक्षीयानपेक्षमाण एहि’ (श० ब्रा० १३।८।३।४)। अनवानन्=अनिश्वसन्। ‘व्याहृतीर्जपित्वाऽनवानम्’ (सत्या० श्रौ० २१।२।२)। अनवानम् अनुच्छ्वासम्। अय् {अवाय्} अय् (अय गतौ)। ‘अवायन्तां पक्षिणः’ (अथर्व० ११।१२।८)। अवाङ्मुखा निपद्यन्तामित्यर्थः। अर्ज् {अवार्ज्} अर्ज् (अर्ज षर्ज अर्जने)। ‘तामवार्जन्ति’ (श० ब्रा० ४।५।८।११)। उत्सृजन्तीत्यर्थः। अस् {अवास्} अस् (असु क्षेपे)। ‘प्रथमपातिनं शकलमवास्य’ (आप० श्रौ० ७।३।२०)। अवास्य=नीचैः क्षिप्त्वा। ‘यूपशकलमवास्यति’ (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे। आप् {अवाप्} आप् (आप्लृ व्याप्तौ)। ‘विदुस्ते वीर कर्माणि नानवाप्तानि कानि चित्’ (भा० सभा० ५।३४)। अनारब्धानीत्यर्थः। ‘पैतृकं तु पिता द्रव्यमनवाप्तं यदाप्नुयात्’ (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। ‘हस्तावापेन गच्छन्ति नास्तिकाः किमतः परम्’ (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः। इ {अवे} इ (इण् गतौ)। ‘मा नो द्यूतेऽवगान्मा समित्याम्’ (अथर्व० १२।३।४६)। माऽवगात्=मा प्रणशत्=माऽपहारि। ‘अवैतु पृश्नि शेबलम्’ (अथर्व० १।११।४)। अवैतु=अर्वाक् पततु। ‘यथा वातो यथा वनम्… एवा त्वं दशमास्य सहावेहि जरायुणा’ (ऋ० ५।७८।८)। अवेहि=अवाङ् इहि, नीचैर्याहि, निष्क्राम। ‘समानमेतदुदकमुच्चैत्यव चाहभिः’ (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। ‘अव ते हेडो वरुण नमोभिरव यज्ञेभिरीमहे’ (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। ‘अव तदेन ईमहे तुराणाम्’। (ऋ० ७।५८।५)। ‘गोत्रचरणाच्छलाघात्याकारतदवेतेषु’ (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। ‘एको मासः संवत्सरस्यानवेतः स्यात्’ (तै० सं० २।६।३।५)। अनवेतः=अनतीतः। ‘अव त्वानेना नमसा तुर इयाम्’ (ऋ० ७।८६।४)। अवेयाम्=प्राप्नुयाम्। ‘अव देवैर्देवकृतमेनोऽयासिषम्’ (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। ‘नव नव दक्षिणा भवन्ति नावयन्त्येवैनम्’ (षड्विंश० ३।८)। ‘अवैत्वभ्वं कृणुता वरीयः’ (ऋ० ८।४९।५)। अवैतु=अपैतु। ‘हितं तेषामहितं मामकानाम्। एतत् सर्वं मम नावैति चेतः’ (भा० वन० ४।१८)॥ नावैति नाङ्गी करोति। ‘अवैन्नाशं दशास्यस्य निर्वृत्तमिव राघवः’ (भट्टि० ७।३३)। अवैत्=प्रत्यैत्, अजानात्। ‘अवैमि ते सारमतः प्रियं त्वाम्’ (कु० ३।१३)। ‘भवानपीदं परवानवैति’ (रघु० २।५६)। ‘अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि’ (शा० ५)। अवैमि=मन्ये, पश्यामि। ‘नमः सखिभ्यः सन्नान्माऽवगात’ (तै० ब्रा० २।४।७।११)। माऽवगात=माऽपगात=मा स्मापेत। ‘लोकं माऽर्वागवगाः’ (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः। ई {अवे} ई (ईङ् गतौ)। ‘अवैषां हेड ईमहे’ (वा० सं० १६।६)। अपनयामः। ईक्ष् {अवेक्ष्} ईक्ष् (ईक्ष दर्शने)। ‘योत्स्यमानानवेक्षेऽहम्’ (गीता० १।२३)। इहावशब्दो नात्यर्थमुपकरोति धात्वर्थस्य। ‘वसुधेयमवेक्ष्यतां त्वया’ (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। ‘त्वं राजा रक्षसां लङ्कामवेक्षेथा विभीषण’ (भट्टि० १९।२३)। ‘अथाऽऽज्यमवेक्षते’ (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। ‘उदशराव आत्मानमवेक्ष्य… तौ होदशरावेऽवेक्षाञ्चक्राते’ (छां० उ० ८1८।१)। उक्तोऽर्थः। ‘प्रतिगृह्य सौम्यं होता पूर्वश्छन्दोगेभ्योऽवेक्षेत’ (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। ‘न कूपमवेक्षेत’ (बौ० ध० २।३।६।२७)। आत्मानं तत्र द्रष्टुमिति शेषः। ‘नोदपानमवेक्षेत’ (गो० गृ० ३।५।१३)। ‘आशीविषो नैनो राजानमवेक्षते’ (तै० सं० ६।६।७।२)। राज्ञि सोमे दृष्टिं न पातयतीत्यर्थः। ‘अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…’ (भा० उ० ९३।२०)। अवेक्षेरन्=अवदधीरन्=आद्रियेरन्। ‘श्लाघ्यां दुहितरमवेक्षस्व जानकीम्’ (उत्तर० १।७)। तस्यां प्रतिजागृहि। ‘न कमलिनीं दृष्ट्वा ग्राहमवेक्षते मतङ्गजः’ (माल० ३)। नावेक्षते न गणयति। ‘नित्यं शास्त्राण्यवेक्षेत निगमांश्चैव वैदिकान्’ (मनु० ४।१९)। अवेक्षेत=चिन्तयेत्=विचारयेत्। ‘सूक्ष्मं विशेषणं तेषामवेक्षेच्छास्त्रचक्षुषा’ (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। ‘न परदुःखातुराः स्वसुखमवेक्षन्ते महाकारुणिकाः’ (अवदा० मैत्री० जा०)। नावेक्षन्ते-नाद्रियन्ते। ‘सोऽवेक्षते जगत्कृत्स्नं न सहायमवेक्षते’ (शि० भा० २६।१९)। जगति प्रतिजागर्तीत्याह। ‘न हि मन्ये नृशंसे त्वं राजधर्ममवेक्षसे’ (रा० २।७४।२१)। अवेक्षसे=वेत्थ। ‘अवेक्षते महाभागस्तीर्थीकुर्वंस्तदाश्रमम्’ (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। ‘अत्रास्त्यवेक्षा त्वयि मे रक्ष्यो हि शरणागत’ (रा० २।९६।५१)। अवेक्षा=आदरः। ‘मम त्ववेक्षया वीर शृणु विज्ञापयामि ते’ (भा० उ० ८।४२)। इहावेक्षाऽऽदरोऽवधानम्। ‘न ते पुत्रेष्ववेक्षाऽस्ति’ (भा० आदि० २३३।८)। ‘यदि रामस्य नावेक्षा त्वयि स्यान्मातृवत्सदा’ (रा० २।७३।१८)। अवेक्षा गौरवं संभावना पूज्यबुद्धिः। ‘ततोऽहं त्वामनुप्राप्तः कौरवाणामवेक्षया’ (भा० वन० १०।१४)। अनन्तरोदीरित एवार्थः। ‘वर्णश्रमावेक्षणजागरूकः’ (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। ‘फलप्रचयनोदपानावेक्षण…’ (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। ‘अवेक्षमाणस्त्वां मां च न्यस्तास्त्रश्चाहवे हतः’ (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। ‘अवेक्षमाणां बहुशो वैदेहीं धरणीतलम्’ (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। ‘प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्’ (भा० शां० १२०।१३)। अवेक्षितः कृतावेक्षः। ‘अङ्गावेक्षस्व सौमित्रे कस्येमां मन्यसे चमूम्’ (रा० २।९६।१५)। अवेक्षस्व सम्यगवलोकय। ‘प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…’ (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। ‘आशीविषो वै नो राजानमवेक्षते’ (ऐ० ब्रा० ६।१)। अवेक्षते=ईक्षते। ‘तातस्य प्रियकामेन यौवराज्यमवेक्षता’ (भरतेन त्वया) (रा० २।५२।३६)। अवेक्षता अवेक्षमाणेन। ‘अनवेक्षितपूर्वसौहृदा रमते ऽन्यत्र गता तथाङ्गना’ (सौग्दर० ८।४१)। अनवेक्षितमगणितम्। ‘तमवेक्ष्य रुरोद सा भृशं स्तनसम्बाधमुरो जघान च’ (कु० ४।२६)। तं मधुं वीक्ष्य। ‘पारिणाह्यस्य वेक्षणे’ (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः। उक्ष् {अवोक्ष्} उक्ष् (उक्ष सेचने)। ‘दध्ना मधुमिश्रेणावोक्षति’ (तै० सं० ५।४।५।२)। अवोक्षति=अवाङ्मुखेन हस्तेनोक्षति। ‘अथ सभाया मध्ये अधिदेवनमुद्धत्यावोक्ष्य’ (आप० श्रौ० ५।६।१९।२)। उक्तोऽर्थः। ‘उद्धते वा अवोक्षितेऽग्निमादधति’ (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ ऋ {अवर्} ऋ (ऋ गतिप्रापणयोः)। ‘यथाऽक्षोऽनुपाक्तः। अवार्च्छत्येवमवारम्’ (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः। ओण् {अवौण्} ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः। कर्ण् । {अवकर्ण् ।} ‘यात्रापहृतचेतस्त्वात्तद्वाक्यमवकर्णयन्’ (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः। कल् {अवकल्} कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः। काश् {अवकाश्} काश् (काशृ दीप्तौ)। ‘वर्णावकाशमपि मे पश्य पाण्डव यादृशम्’ (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। ‘उभयतो मांसैः संछन्नं नावकाशते’ (श० ब्रा० ८७।४।२०)। नावकाशते न दृग्विषयतां याति। ‘इहि तिस्रः परावतः…धेना इन्द्रावचाकशत्’ (ऋ० ८।३२।२२)। ‘जनानां धेना अवचाकशद् वृषा’ (ऋ० १०।४३।६)। ‘अन्तरिक्षेण पतति विश्वा रूपावचाकशत्’ (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। ‘यानि तस्याः (शम्याः) वकाशानि दिव्यरूपाण्यमन्यत’ (भा० वि० ५।२०)। वकाशानि अवकाशानि सुषिरस्थानानि कोटराख्यानि। कील् {अवकील्} कील् (कील बन्धने)। ‘क्षुत्पिपासावकीलनम्’ (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही। कुत्स् {अवकुत्स्} कुत्स् (कुत्स अवक्षेपणे)। ‘कुल्माषांश्चिदाहरेत्यवकुत्सिते’ (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह। कृत् {अवकृत्} कृत् (कृती छेदने)। ‘एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥’ (भा० स्त्री० १६।१)। अवकर्तनं युद्धभूमिः। ‘सन्दर्याग्रे स्वभार्यायाः कर्णनासावकर्तनम्’ (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। ‘इयं वस्त्रावकर्तेन संवीता चारुहासिनी’ (भा० वन० ६२।२२)। वस्त्रावकर्तो वस्त्रखण्डः। ‘कृष्णाजिनग्रीवा एवावकृत्य प्रत्यानह्यति’ (श ० ब्रा० ३।३।४।८)। अवकृत्य=अपच्छिद्य। ‘निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…’ (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह। कृश् {अवकृश्} कृश् (कृश तनूकरणे)। ‘न यं जरन्ति शरदो न मासा न द्याव इन्द्रमवकर्शयन्ति’ (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे। कृष् {अवकृष्} कृष् (कृष विलेखने)। ‘कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्’ (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। ‘प्राकृष्यमाणः कलिना सौहृदेनावकृष्यते’ (भा० वन० ६२।२६)। अवकृष्यते=हीयते। ‘प्रतिकर्तुं प्रकृष्टस्य नावकृष्टेन युज्यते’ (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। ‘अवकृष्टोत्तरासङ्गः कृशो धमनिसन्ततः’ (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। ‘पणो देयोऽवकृष्टस्य षडुत्कृष्टस्य वेतनम्’ (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। ‘मामग्रासनतोऽवकृष्टमवशम्’ (मुद्रा० १।१२)। अवकृष्टमधः पातितम्। ‘नखावकृष्टेऽत्यर्थं पिण्डकाः सदाहपाका भवन्ति’ (सूश्रुत० २।२९१।१)। नखावकृष्टे=नखस्याधोभागे। ‘पादावकर्षणसन्धानैः’ (भा० द्रोण० १४२।४५)। पादावकर्षणम्=पादयोर्नीचैः कर्षणम्। ‘न सन्तु यदुवीराणां दारा हारावकर्षिताः’ (पारिजात० १३।४४)। अवतारितहाराः, अवरोपितमौक्तिकमालाः। ‘ध्रुवां चावकृष्टे ऽनुपूर्वम्’ (का० श्रौ० २।८।१३)। अवकृष्टे ऽधोदेशे। कॄ {अवकॄ} कॄ (कॄ विक्षेपे)। ‘पुनः पुनः कुत्सयन्तं तु विगृह्यादितो ग्रन्थेनावकिरेत्’ (का० सं० विमान० शिष्योप०)। ‘अवाकीर्यत कनीयांसौ रतोमावुपाश्नुत, यज्ञावकीर्णा हि’ (पञ्चविंश० ब्रा०)। ‘ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः’ (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। ‘महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्’ (रा० २।३०।१३)॥ उक्तोऽर्थः। ‘असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते’ (भा० पु० ७।१।५९)। अवकीर्यते=क्षरति=नश्यति। ‘(तम्) अवाकिरन् बाललताः प्रसूनैः’ (रघु० २।१०)। तस्योपरि निचिक्षिपुरित्यर्थः। ‘अवाकिरन् शरान्’ (भा० वन० २१।३०)। अवाकिरन्=प्रास्यन्। ‘यो ब्रह्मचार्यवकिरेत्’ (तै० आ० २।१८)। रेतः सिञ्चेत् स्त्रियाम्। ‘वाससाऽऽच्छादयामास माल्येनावचकार च’ (रा० ४।१४।२३)। अवचकार=माल्यं तस्योपरि निचिक्षेप। ‘अवकिरते हस्ती स्वयमेव’ (पा० ३।१।८७)। भुव्यात्मानं प्रसारयतीत्यर्थः। ‘सप्तद्वारावकीर्णां च न वाचमनृतां वदेत्’ (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। ‘अवकीर्णः सुगुप्तश्च न वाचा ह्यप्रियं वदेत्’ (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। ‘तीर्थान्य् अवकीर्णानि तपस्विभिः’ (भा०)। अत्रावोऽस्थाने। आङ् इति तु स्थाने स्यात्। ‘किमपैति रजोभिरौर्वरैरवकीर्णस्य मणेर्महार्घता’ (शिशु० १६।२७)। अत्र कविना भारतप्रयोगोऽनुकृतः। स एव च दोषः। ‘अवकीर्णस्त्वहं कुन्त्या सूतेन च विवर्धितः’ (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। ‘पुत्रं सर्वगुणोपेतमवकीर्णं जले पुरा’ (भा० शां० १।२२)। उक्तोऽर्थः। ‘वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्’ (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। ‘अवकीर्णिव्रतं चरेत्’ (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। ‘अवकीर्णी भवेद् गत्वा ब्रह्मचारी तु योषितम्’ (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। ‘गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः’ (बौ० ध० २।७।१०)॥ ‘स्वानि वासांसि… अवकीर्योत्तराणि सभायां समुपाविशन्’ (भा० सभा० ६८।३९)। अवकीर्य=अवरोप्य=अवतार्य। ‘सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती’ (भा० अदि० ७४।७०)। अवकीर्य=प्रास्य=भुवि निक्षिप्य। ‘अवकर इत्येके’ (गौ० ध० ३।५।१३)। सख्यादिगमनेऽवकरो दोष इत्युज्ज्वला। ‘वर्चस्केऽवस्करः’ (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। ‘अवाकीर्षत’ (पञ्च० ब्रा० १७।४।३)। अवकीर्णिनो ऽभवन्नित्यर्थः। ‘क्रोधं कृत्वा समभ्येत्य मम श्मश्रूण्यवाकिरत्’ (शिवपु० २।४।१५।३१)। अवाकिरत्। अपाहरत् अवाकृन्तत्। ‘अवकीर्यैव भ्रातृव्यान्’ (तै० ब्रा० १।१।२।६)। अवकीर्य विनाश्य। ‘न तत्पदमुपादेयं कविनाऽवकरो हि सः’ (व्यक्ति० २।६७)। अवकरोऽपभ्रंशः, दुष्टः शब्दः। क्लृप् {अवक्लृप्} क्लृप् (कृपू सामर्थ्य )। ‘न हि तदवकल्पते यद् ब्रूयादिदमहं सत्यादनृतमुपैमीति’ (श० ब्रा० १।१।१।६)। नावकल्पते न युज्यते। ‘न हि तदवकल्पते यदुत्तरवेदावग्निहोत्रं जुहुयात्’ (श० ब्रा० २।५।२।४८)। ‘तद् यदृक्शो न तदवकल्पते’ (ऐ० ब्रा० ६।२)। न संभवतीत्यर्थः। ‘न वा एतस्यानिष्टक आहुरवकल्पते’ (तै० सं० ५।४।१०।३)। उक्तोऽर्थः। ‘इतश्च न प्रधानस्य प्रवृत्तिरवकल्पते’ (ब्र० सू० शां० भा० २।२।८)। नावकल्पते, न घटते, न युज्यते, न संभवति। ‘तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।’ (भा० पु० ६।१७।२३)॥ अवकल्पते=कल्पते=अलं भवति। ‘नार्थोऽवेन। तां मा यज्ञेऽवकल्पय’ (श० ब्रा० १।८।१।९)। अवकल्पय=उपयुङ्क्ष्व। ‘नाह पुराऽवभृथात् पुनर्दीक्षामवाकल्पयन्’ (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। ‘तेभ्यः प्रातः सवनेऽवाचिवाल्पयिषन्’ (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। ‘जातु तत्रभवान्वृषलं याजयेन्नावकल्पयामि’ (पा० ३।३।१४७)। सूत्रे वृत्तिः। न संभावयामीत्यर्थः। ‘तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु’ (श० ब्रा० २।१।४।२)। अनवक्लृप्तमनुचितम्। ‘अनवक्लृप्ता तस्यैषा भवति’ (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। ‘नावकल्प्यमिदं ग्लायेद् यत् कृच्छ्रेषु भवानपि’ (भट्टि० १९।१७)। नावकल्प्यं न संभाव्यम्। ‘ततः कारणभावोपि बीजादेर्नावकल्पते’ (तत्त्वसं० १३)। नावकल्पते नोपपद्यते न संभाव्यते। ‘शूद्रो यज्ञेऽनवक्लृप्तः’ (तै० सं० ७।१।१।६)। अनवक्लृप्तोऽनधिकृतः। क्रन्द् {अवक्रन्द्} क्रन्द् (क्रदि आह्वाने रोदने च)। ‘अवक्रन्द दक्षिणतो गृहाणाम्’ (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। ‘क्रन्दते स्वाहाऽवक्रन्दाय स्वाहा’ (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। ‘उत्सादेन जिह्वामवक्रन्देन तालुम्’ (तै० सं० ५।७।१२।४३)। क्रम् {अवक्रम्} क्रम् (क्रमु पादविक्षेपे)। ‘न हि परलोकादेत्य सत्त्वं गर्भमवक्रामति’ (चरक० शरीर० ३।९)। अवक्रामति=अवतरति। अवशब्दोऽधोर्थे। ‘जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति’ (का० सं० शरीर० गर्भाव०)। उक्तपूर्व एवार्थः। ‘वज्रेणैवैनमवक्रामति’ (श० ब्रा० १३।१।२।९)। अभिभवतीत्यर्थः। ‘नमो वरुणायेति वाचयत्यपोऽवक्रमयन्’ (का० श्रौ० १०।८।२३)। यजमानमुदकमध्ये प्रवेशयन्नित्याह। ‘अवक्रामन्तः प्रपदैरमित्रान्’ (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। ‘प्रतूर्वन्नेह्यवक्रामन्नशस्तीः’ (श० ब्रा० ६।३।२७)। अनन्तरोदीरित एवार्थः। ‘तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते’ (तै० सं० ६।४।७।३)। ‘अभिक्रामं सायं जुहोत्यवक्रामं प्रातः’ (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। ‘वज्रेणैव पाप्मानं भ्रातृव्यमवक्रामति’ (तै० ब्रा० ३।८।४।२)। अवक्रामति अधस्पदं करोति, न्यक् करोति। ‘अग्नाविष्णू मा वामवक्रमिषम्’ (तै० सं० १।१।१२)। अवक्रम्य अधस्पदं कृत्वा मा गामित्याह। ‘मा नो अज्ञाता वृजना दुराध्यो माऽशिवासो अवक्रमुः’ (ऋ० ७।३२।२७)। उक्तोऽर्थः। ‘अथातो गर्भावक्रान्तिशारीरं व्याख्यास्यामः’ (सुश्रुत० शारीर० ३।१)। अवक्रान्तिरुपगमनमवतरणम्। क्री {अवक्री} क्री (डुक्रीञ् द्रव्यविनिमये)। ‘ब्राह्मणं क्षत्रियं वा सहस्रेण शताश्वेनावक्रीय’ (शां० श्रौ० १६।१०।१०)। उपभोगार्थं भाटकेनादायेत्यर्थः। ‘विक्रयावक्रयाधानयाचितेषु पणान्दश’ (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। ‘अवक्रयो भाटकम्। अवक्रयः’ (पा० ४।४।५०)। पिण्डको राजग्राह्यं द्रव्यम्। ‘प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः’ (कौ० अ० २।३६।२३)। अवक्रयिणो भाटकेन गृहीतगृहस्य। क्रुश् {अवक्रुश्} क्रुश् (क्रुश आह्वाने रोदने च)। ‘अवक्रुष्टः कोकिलयाऽवकोकिलः।’ (स्वरेण) अधिक्षिप्तो न्यक्कृतः। क्वथ् {अवक्वथ्} क्वथ् (क्वथे निष्पाके)। अवक्वाथो न्यूनः क्वाथः। क्षर् {अवक्षर्} क्षर् (क्षर संचलने) ‘अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य’ (पाणिं गृह्णीयात्) (आश्व० गृ० १।२०)। निगदव्याख्यातम्। क्षल् {अवक्षल्} क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्। क्षि {अवक्षि} क्षि (क्षि हिंसायाम्)। ‘तां तेन वाऽवक्षिणुयात्’ (लाट्या० श्रौ० ४।३।१६)। अपाकुर्यादित्यर्थः। क्षिप् {अवक्षिप्} क्षिप् (क्षिप प्रेरणे)। ‘अव क्षिपो दिवो अश्मानमुच्चा’ (ऋ० २।३०।५)। अवक्षिप=अधस्तात् प्रेरय=अधः पातय। ‘अव क्षिपन्ति स्रुग्भाण्डान्’ (रा० २।११६।१७)। अवस्कन्दयन्तीत्यर्थः। ‘सात्वताऽभिसृते द्रोणे धृष्टद्युम्नमवाक्षिपन्’ (भा० द्रोण० ९७।३६)। अपनीतवन्त इत्यर्थः। ‘अयाज्ययाजनाध्यापने नियुक्तममृष्यमाणं राजाऽवक्षिपेत्’ (कौ० अ० १।१०)। धिक्कुर्यादित्यर्थः। ‘अवाक्षिपद् वासुदेवम्’ (भा० सभा० २६।३२)। अवामानयद् अध्यक्षिपदित्यर्थः। ‘शिर उत्क्षिप्य नागस्य पुनः पुनरवाक्षिपत्’ (भा० आदि० १८।१५)। अधोऽक्षिपदित्यर्थः। ‘शृतं कृण्वन्त इह मावचिक्षिपन्’ (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। ‘अवक्षिपन्नर्क उल्कामिव द्योः’ (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। ‘अवक्षेपणे कन्’ (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। ‘को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम’ (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। ‘अवक्षिप्तावधूतानामसीनां वीरबाहुभिः’ (भा० भीष्म० ४६।१७)। अवक्षिप्तानामधोमुखं पातितानाम्। ‘सम्भग्नस्फुटितगात्रमवक्षिप्तं विद्यात्’ (कौ० अ० ४।६)। अवक्षिप्तम् अधः पातितम्। ‘सूक्ष्मवस्त्राण्यवक्षिप्य मुनिवस्त्राण्यवस्त ह’ (रा० २३७।७)। अवक्षिप्य=अवतार्य। ‘को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम’ (भा० अनु० ५९।२८)॥ अवक्षेप्तुं समर्पयितुम् इति नीलकण्ठः। क्षु {अवक्षु} क्षु (टुक्षु शब्दे)। ‘पक्षिजग्धं गवाघ्रातमवधूतमवक्षुतम्’ (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। ‘अवक्षुतावरुदितं तथा श्राद्धे च वर्जयेत्’ (भा० अनु० ९१।४१)। ‘द्विषदन्नं नगर्यन्नं पतितान्नमवक्षुतम्’ (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः। क्षुद् {अवक्षुद्} क्षुद् (क्षुदिर् सम्पेषणे)। ‘तण्डुलानवक्षुद्य’ (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य। क्ष्णु {अवक्ष्णु} क्ष्णु (क्ष्णु तेजने)। ‘ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्’ (ऋ० १०।२३।२)। अवक्ष्णौमि=प्रमार्ज्मि। खण्ड् {अवखण्ड्} खण्ड् (खडि मन्थे, खडि भेदने)। ‘विद्यत्यवखण्डयति विनाशयति पाप्मनः’ (बृ० उ० ५।७ इत्यत्र शां० भा०)। ‘अर्धयाममात्रावखण्डितायां विभावर्याम्’ (काद०)। अवखण्डिता=अतीता। ‘अहर्निशासंस्थां यथावदवखण्डिताम्’ (मार्क० पु० १६।७०)। मध्ये त्रुटितां भग्नाम् इत्याह। ख्या {अवख्या} ख्या (ख्या प्रकथने)। ‘आदित्या अव हि ख्यताधि कूलादिव स्पशः’ (ऋ० ८।४७।११)। (यूयम्) अवख्यत=अधःपश्यत। ‘तं ते दुश्चक्षा माऽवख्यन्’ (तै० सं० ३।२।१०।२)। मा दर्शन्नित्यर्थः। ‘तद्धैके यजमानमवख्यापयन्ति’ (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति। गण् {अवगण्} गण् (गण संख्याने)। ‘पर्वतीय इति माऽवजीगणः’ (कि० १३।६७)। ममानादरं मा कार्षीरित्यर्थः। ‘अवगणितखलीनाकर्षणः’ (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। ‘कुम्भपातमात्रगतजीवितं तं नकुलं तत्रैवावगणय्य’ (पञ्चत०)। सावहेलं तत्रैव विहायेत्यर्थः। गम् {अवगम्} (गम्लृ गतौ)। ‘अञ्जः समुद्रमवजग्मुरापः’ (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। ‘हारिद्रवेव पतथो वनेदुप सोमं सुतं महिषेवाव गच्छथः’ (ऋ० ८।३५।७)। सोममवगच्छथः=अवतीर्य सोममुपेथः। ‘नैनं घ्नन्ति पर्यायिणो न सन्नाँ अवगच्छति’ (अथर्व० ६।७६।४)। अवगच्छति=नीचैर्गच्छति=नमति। ‘विश्वेह देवौ सवनाऽव गच्छतम्’ (ऋ० ८।३५।४)। विश्वा सवनान्यभिवर्तेथाम् इत्याह। ‘(यः) बृहस्पतिं मनसाऽवगच्छात्’ (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। ‘अव शादेषु गच्छति (वाजी)’ (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। ‘कुतो युद्धं जातु नरोऽवगच्छेत्’ (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। ‘यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः’ (कौ० सू० १२३)। उपर्यवपतेयुरित्यर्थः। ‘कथ शान्तमित्यभिहिते श्रान्त इत्यवगच्छति मूर्खः’ (मृच्छक०)। अवगच्छति=जानाति। ‘तत्तदेवावगच्छ त्वं मम तेजोंशसम्भवम्’ (गीता० १०।४१)। उक्तोऽर्थः। ‘तदैव ध्यानादवगतोऽस्मि’ (शा० ७)। कर्तरि क्तः। अवगतवानस्मि। ‘अपाञ्चमिन्द्र तं कृत्वाऽथेममिहाव गमय’ (अथर्व० ३।३।६) इतोऽभिवर्तयेत्यर्थः। ‘आदित्या विश्वमवगमयन्ति।’ (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। ‘कतमेन दिग्विभागेनावगन्तव्यम्’ (तन्त्रा० २।२)। इहावशब्दोऽस्थाने। गन्तव्यमित्येव साधु। ‘न भवति महिमा विना विपत्तेरवगमयन्निव पश्यतः पयोधिः’ (भट्टि० १०।७२)। अवगमयन्=बोधयन्। ‘यदि कामयेत योऽवगतः सोऽपरुध्यताम्’ (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः। गर्ह् {अवगर्ह्} गर्ह् (गर्ह गल्ह कुत्सायाम्)। ‘कृपणं चास्थिरं बाल्ये वृद्धभावेऽवगर्हितम्’ (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति। गल् {अवगल्} गल् (लौकिकोऽयं धातुरवस्रंसने स्यन्दने वा वर्तते)। ‘सौवर्णं वलयमवागलत्कराग्रात्’ (शिशु० ८।३४)। अवास्रंसत=अभ्रंशत। गाह् {अवगाह्} गाह् (गाहू अवलोडने)। ‘अस्यां नद्यां सुपुण्यायां यथेष्टम्…अवगाह्यताम्’ (भा० वन० ९९।३३)। अवतीर्य स्नायताम् इत्यर्थः। ‘स्वप्नेऽवगाहतेऽत्यर्थं जलम्’ (याज्ञ० १।२७२)। अवगाहते=निमज्जति। ‘सम्प्राप्य पण्डितः कृच्छ्रं प्रज्ञामेवावगाहते’ (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। ‘वारिकोष्ठेऽवगाहयेत्’ (सूश्रत० २।५५०।११)। ‘जलावगाहक्षणमात्रशान्ता’ (रघु० ५।४७)। जलावगाहः=जले निमज्जनम्। ‘सकलशास्त्रावगाहगम्भीरबुद्धिः’ (काद०)। अवगाहः=(शास्त्रे) गभीरप्रवेशः। ‘उपनाहोऽवगाहश्च परिषेकस्तथाष्टमः’ (का० सं० २३।२६)। अवगाहः=स्वेदभेदः। ‘अवगाढा च पीता च (गङ्गा) पुनात्या सप्तमं कुलम्’ (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। ‘सलिलमवगाढो मुनिजनः’ (स्वप्न० १।१६)। अवतीर्णः, निमग्नः। ‘अभ्युन्नता पुरस्तादवगाढा जघनगौरवात् पश्चात्’ (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। ‘अवगाढं भवत्यग्रे विपरीतं तु योषितः।’ (बृ० श्लो० सं० ९।२४)। उक्तोऽर्थः। ‘अवगाढः सुदुष्पारं शोकसागरमब्रवीत्’ (रा० २।६०।२७)। अवगाढः प्रविष्टः=अवतीर्णः=मग्नः। ‘अमृतह्रदमिवावगाढोस्मि’ (शा० ७)। ‘जलावगाढस्य वनद्विपस्य’ (मृच्छ० २)। सुदूरमवगाढया। ‘शक्त्या निर्भिन्नहृदयः’ (रा० ६।८०।३७)। सुदूरमवगाढया=सुदूरमन्तः प्रविष्टया। ‘अवगाढा द्विषन्तो मे सुखी वातोऽभिवाति माम्’ (भा० वि० ६८। ७५)। अवगाढाः पराभूताः। ‘पूर्वापरौ तोयनिधी वगाह्य’ (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। ‘तमोपहन्त्रीं तमसां वगाह्य’ (रघु० ७।४०)। तमसां नदीमवगाह्य तत्र स्नात्वेत्यर्थः। ‘विमानशृङ्गाण्यवगाहमानः’ (घोषः) (कु० ७।४०)। आक्रामन्, व्याप्नुवन्नित्यर्थः। ‘सूत्रेणानवगाढमनतिशिथिलं च बद्ध्वा।’ (सुश्रुत० १।१६।१४)। अनवगाढं नातिदृढम्। गुण्ठ् {अवगुण्ठ्} गुण्ठ् (गुठि इत्यपरे, वेष्टनेऽर्थे )। ‘पिचुप्लोतयोरन्यतरेणावगुण्ठ्य’ (सुश्रुत० १।५७।४)। वेष्टयित्वेत्यर्थः। ‘रजनीतिमिरावगुण्ठिते पुरमार्गे’ (कु० ४। ११)। ‘तिमिरावगुण्ठिते=तमसाऽऽच्छादिते। पांशुपादावगुण्ठिताः’ (भा० वन० २००।३४)। पांसुभिरवकीर्ण चरणा इति विवक्षति। गुर् {अवगुर्} गुर् (गुरी उद्यमने)। ‘न कदाचिद् द्विजे तस्माद् विद्वानवगुरेदपि। न ताडयेत्तृणेनापि…’ (मनु० ४।१६९)॥ अवगुरेत्=हननेच्छया दण्डमुद्यच्छेत्। ‘अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते’ (मनु० ११।२०६)॥ उदितोऽर्थः। ‘ब्राह्मणायावगुर्यैव’ (मनु० ४।१६५)। गुह् {अवगुह्} गुह् (गुहू संवरणे)। ‘या ममोद्विजते नित्यं सा मामद्यावगूहते’ (पञ्चत० ४)। अवगूहते=उपगूहते=आश्लिष्यति। ‘वृद्धमिव पतिं प्रमदा नेच्छत्यवगूहितुं लक्ष्मीः’ (तन्त्रा० २।३।९०)। अवगूहितुम् उपगूहितुम्। गॄ {अवगॄ} गॄ (गॄ निगरणे) ‘एवानेवाव सागरत्’ (अथर्व० १६।७।४)। को रोमन्थो नाम। ‘उद्गीर्णस्य वा अवगीर्णस्य वा मन्थो रोमन्थः’ (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। ‘अवगिरते ग्रासम्’ (पा० १।३।५१ सूत्र वृत्तिः)। निगिरतीत्यर्थः। ‘अवगिरमाणैश्च पिशाचैर्मांसशोणितम्’ (भट्टि० ८।३०)। अवगिरमाणैः=निगिलद्भिः। ‘हृतापि ते हं न जरां गमिष्ये आज्यं यथा मक्षिकयाऽवगीर्णम्’ (रा० ३।४७।४८)। अवगीर्णं निगीर्णम् अभ्यवहृतम्। ‘या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः’ (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत। गै {अवगै} गै (के गै शब्दे)। ‘अवगीतः ख्यातगर्हण इत्यमरः।’ अवगीतं जन्ये स्याद् इति च सः। ‘अवगीतां गमिते दशामिमाम्’ (कि० २।७) अवगीताम्=निन्दिताम्। ‘प्रकृत्या कल्याणी मतिरनवगीतः परिचयः’ (उत्तर० २।२)। अनवगीतः=अनवद्यः। ‘अवगीतमिदं रूपम्’ (प्रतिज्ञा० ४।८)। निन्दितमित्यर्थः। ‘अवगीतमिदं सर्वमावाभ्यां भक्तकाननम्’ (हरि० २।८।९)। भुक्तकाननमिति पाठान्तरम्। ग्रह् {अवग्रह्} ग्रह् (ग्रह उपादाने)। ‘दासेति दक्षिणानवगृह्णीयात्’ (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। ‘अत्र हि ऋकारोऽवगृह्यते’ (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। ‘वातमूत्रपुरीषरेतांस्यवगृह्णाति’ (चरक० सू० २६।४३)। बद्धानि करोतीत्यर्थः। ‘स्वामिनमवशमवगृह्णन्ति’ (दशकु०)। वशे कुर्वन्तीत्यर्थः। ‘अनुग्रहावग्रहयोर्विधाता’ (शिशु० १।७१)। अवग्रहो निग्रहः। ‘संसारावग्रहः’ (मालती०)। संसाररूपो बन्धः। ‘प्रसह्य रक्षोभिरवग्रहं च’ (रा०)। अवग्रहो बन्धः। ‘परस्परावग्रहनिर्विकारौ’ (माल० ५।१४)। अवग्रहो निरोधः संयमः। ‘वृष्टिर्भवति सस्यानामवग्रहविशोषिणाम्’ (रघ० १।६२)। अवग्रहो वर्षप्रतिबन्धः। ‘सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण’ (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। ‘अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** ‘योऽवग्रहोऽहं ममेत्येतस्मिन्योजितस्त्वया’ (भा० पु० ३।२५।१०)। अवग्रहो दुराग्रहो निर्बन्धः। ‘देवनीथं शंसति पदावग्राहम्’ (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। ‘यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्’ (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। ‘मन्दोपि नाम न महानवगृह्य साध्यः’ (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। ‘गान्धारीं विदुरं चैव समाभाष्यावगृह्य च’ (भा० आश्रम० १८।४)। ‘व्याधिर्मनोवपुरवग्रहः’ (अग्निपु० ३३९।३३)। ‘अवगृह्य पादाभ्याम्’ (सुश्रुत० १।१०१।५)। अपबाध्य, निपीड्येति वा। ‘अवग्राहस्ते वृषल भूयात्’ (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। ‘द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते’ (कौ० अ० १।१५।३७)। अवगृह्यते वशे क्रियते, वशंवदतां नीयते। ‘पार्श्वे तस्यावगृह्णाति शयानस्य समीरणः’ (चरक० चि० अ० २१)। अवगृह्णाति पीडयति। ‘तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः’ (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। ‘इक्ष्वाकुसिंहावगृहीतदेहः’ (रा० ६।१०९।१०)। अवगृहीतदेहः=दारितशरीरः। ‘ते ह्यस्य सर्वस्वमवगृह्य स्वामिवत् प्रचरन्ति’ (कौ० अ० १।८।२१)। अवगृह्य वशे कृत्वा। ‘मन्दोपि नाम न महानवगृह्य साध्यः’ (शिशु० ५।४९)। अवगृह्य निगृह्य। ‘घृतस्यावग्रहं चक्रे दिनानि कतिचिच्चिकित्सकः’ (बृ० क० को० ५९।१२)। अवग्रहस्त्यागः, परिहारः। ‘…मधुमद्यपलस्य च। अवग्रहं विधायासौ’ (बृ० क० को० ५९।२०)। ‘अवग्रहितसस्यश्रीरुल्ललास यथाम्बुदात्’ (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। ‘दासानो दक्षिणानवगृहाण’ (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः। ग्लै {अवग्लै} ग्लै (ग्लै हर्षक्षये)। ‘नेमव ग्लापयन्ति’ (ऋ० १।१६४।१०)। नैनं ग्लानं श्रान्तं कुर्वन्ति। घट्ट् {अवघट्ट्} घट्ट् (घट्ट चलने)। ‘द्वाराणि समुपावृण्वन् कपाटान्यवघट्टयन्’ (रा० ५।१५।१०)। परतः प्रैरयन् पराणुदन्। ‘जलौकोव्रणान्मधुनावघट्टयेत्’ (सुश्रुत० १।४२।१७)। लिम्पेत्, उपदिह्यात्। ‘दर्व्या सततमवघट्टयन्’ (चरक० विमान० ७।३०)। चलयन्, क्षोभयन् इत्यर्थः। ‘शिरोभिश्चावघट्टनैः’ (भा० वि० १३।२९)। अन्योन्यमवताडनैरित्यर्थः। ‘सुरूपवर्णा बहवः क्रव्यादैरवघट्टिताः’ (भा० स्त्री० १६।३६)। उक्तोऽर्थः। घुष् {अवघुष्} घुष् (घुषिर् अवशब्दने, शब्दे इत्यन्ये)। ‘अवघुष्टे समाजे च’ (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:– ‘अवघुष्टं च यद् भुक्तम्’ (भा० अनु० २३।५)। घृष् {अवघृष्} घृष् (घृषु सङ्घर्षे)। ‘मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्’ (पञ्चत० १।३३७)॥ अवखातानि भवन्तीत्याह। ‘सलिलैः शुद्धैरेतेषां गोबालैश्चावघर्षणम्।’ (याज्ञ० ३।६०)। अवघर्षणं मर्दनपूर्वकं शोधनम्। घ्रा {अवघ्रा} घ्रा (घ्रा गन्धोपादाने)। ‘बृहस्पतेर्भागमवजिघ्रत’ (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। ‘स्त्रियै मूर्धानमेवावजिघ्रति’ (पा० गृ० १।१८)। मुखेन स्पृशति, चुम्बति वा। ‘मूर्धनि त्रिरवघ्राय’ (आश्व० गृ०)। ‘अवघ्रातश्च मूर्धनि’ (रा० २।२०।२१)। ‘मनुष्यैरवघ्रातमन्यैर्वाऽमेध्यैः’ (आप० ध० १।५।१७।५)। अवघ्रातमदूराद् घ्रातमिति वृत्तिः। ‘समशो वा प्रतिविभज्यावघ्रेण भक्षयित्वा’ (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। ‘अवघ्रेयमेव, तन्नेव प्राशितं नेवाप्राशितम्’ (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति। चक्ष् {अवचक्ष्} चक्ष् (चक्षिङ् व्यक्तायां वाचि)। ‘अव चष्ट ऋचीषमोऽवताँ इव मानुषः’ (ऋ० ८।६२।६)। अवचष्टे=दृशमवपातयति। अवोऽधस्तादर्थे। ‘एता अर्षन्ति हृद्यात्समुद्राच्छतव्रजा रिपुणा नावचक्षे’ (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि। चर् {अवचर्} चर् (चर गतिभक्षणयोः)। ‘अव द्वके अव त्रिका दिवश्चरन्ति भेषजा’ (ऋ० १०।५९।९)। अवचरन्ति=अवतरन्ति=अवरोहन्ति। ‘अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति’ (कौ० सू० ३०।१८)। अवचरति=न्यस्यति=निधत्ते। ‘युक्त्याऽवचारयेत् स्नेहं भक्ष्याद्यन्नेन वस्तिभि’ (अष्टाङ्ग० सूत्र० १६।१४)। अवचारयेत्=अन्तर्गमयेत्। ‘शस्त्रेऽवचारिते वाग्भिः शीताम्भोभिश्च रोगिणम्। आश्वास्य…’ (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। ‘विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…’ (चरक० इन्द्रिय० १२।७)॥ अवचारितम् आसिक्तम् प्रयुक्तम्। ‘कस्यां कस्यामवस्थायां का वाऽस्यावचारणा’ (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। ‘तुरगावचरं स बोधयित्वा’ (बुद्ध० ५।६८)। अवचरः परिचारकः। सादीत्यर्थः। ‘कर्णाश्वावित्तदब्रवीद् गिरेरवचरन्तिका’ (अथर्व० ५।१३।९)। अवतरन्तीत्यर्थः। ‘कथमपि तालावचरचारणचरणक्षोभं चक्षमे क्षमा’ (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। ‘तदनु यज्ञं रक्षांस्यवचरन्ति’ (तै० सं० ६।४।२।७)। योऽन्तः प्रविशन्तीत्यर्थः। ‘रसवन्ति च भोज्यानि यथास्वमवचारयेत्’ (सुश्रुत० उत्तर० ४७।३५)। अवचारयेत् अभ्यवहारयेत्। ‘न च पर्युषितं लेपं कदाचिदवचारयेत्’ (सुश्रुत० सूत्र० १७।८)। नावचारयेत् उपयोगं न नयेत्। ‘परिषेकान् प्रदेहांश्च सुशीतान् अवचारयेत्’ (सुश्रुत० कल्प० ५।११)। अवचारयेत् प्रयोजयेत्, कारयेत्। ‘वारणो यज्ञावचरः’ ( ) अवचरो विषयः, गोचरः। ‘सर्वे च तालावचराः’ (रा० २।३।१७)। तालैरवचरन्ति जीवन्ति ये ते। ‘तथैव तालावचरास्तथैव नटनर्तकाः’ (रा० ७।९१।१५)। तालावचराः तालं गृहीत्वाऽवचराः (इति तिलकः)। ‘कर्णा श्वावित्तदब्रवीत् गिरेरवचरन्तिका’ (अथर्व० ५।१३।९)। अवचरन्तिका अवचरन्ती अवतरन्ती। ‘यदनुपरिक्रामं जुहुयादन्तरवचारिणं रुद्रं कुर्यात्’ (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति। चल् {अवचल्} चल् (चल कम्पने)। ‘अन्योपि तन्मिषं लब्ध्वा तस्य पार्श्वादवाचलत्’ (राज० ७।१५९६)। अवाचलत्=अपासरत्। चि {अवचि} चि (चिञ् चयने)। ‘यथा वाचमवचिन्वन्ति सन्तः’ (भा० वन० १६४।२६)। सन्तः सदसद्विवेचनचणाः परीक्षन्त इत्याह। ‘हस्त्यश्वावचयश्चैव’ (हरि० २।७९।२४)। अवचयः समूहः। ‘अव स्यूमेव चिन्वती मघोन्युषा याति स्वसरस्य पत्नी’ (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः। चूर्णय् {अवचूर्णय्} चूर्णय् (नामधातुः चूर्णात्प्रातिपदिकाण्णिच्)। ‘चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।’ छद् {अवच्छद्} छद् (छद अपवारणे)। ‘शुक्लेन वस्त्रपट्टेनावच्छाद्य’ (चरक० विमान० ७।३०)। अवच्छाद्य प्रच्छाद्य। ‘शब्दार्थस्यानवच्छेदे विशेषस्मृतिहेतवः’ (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। ‘दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे’ (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः। छो {अवच्छो} छो (छो छेदने)। ‘अरुर्वै पुरुषोऽवच्छितोऽनरुरेवैतद् भवति यदभ्यङ्क्ते’ (श० ब्रा० ३।१।३।७)। अवच्छितः=अवच्छातः=त्वग्रहितः। ‘अग्नौ सक्तिर्ब्रह्मघ्नस्त्रिरवच्छातस्य’ (गौ० ध० ३।४।२)। अवच्छातः=भक्तत्यागेन कृशीभूतः। जि {अवजि} जि (जि जये, जय उत्कर्षप्राप्तिः, जि ज्रि अभिभवे)। ‘अस्मिन्नेव वने पार्थो हृतां कृष्णामवाजयत्’ (भा० वि० ४९।७)। अवाजयत्=युद्धेनावजित्य प्रतिलब्धवान्। ‘हतसूतांश्च भूयिष्ठानवजिग्ये नराधिपान्’ (भा० शां० ४।१९)। अवजिग्ये=पराजिग्ये=अभिबभूव। ‘अहं वै कुरुभिर्योत्स्याम्यवजेष्यामि ते रिपून्’ (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। ‘गृहस्थश्चावजेष्यामि मृत्युम्’ (भा० अनु० २।४१)। उदितपूर्व एवार्थः। ‘त्रिवारं प्रतिरोद्धा वा सर्वस्वमवजित्य वा’ (मनु० ११।८०)। अवजित्य=युद्धेन प्रतिलभ्य। ‘कदाचिदेकसीमान्तगोत्रजावजयाय सः’ (कथा० ५३।२०)। अवजयो जयः। अनर्थकोऽवशब्दो यथा विजये विः। ज्ञा {अवज्ञा} ज्ञा (ज्ञा अवबोधने)। ‘अवजानन्ति मां मूढा मानुषीं तनुमाश्रितम्’ (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। ‘अल्पसत्त्वेषु धीराणामवज्ञैव हि शोभते’ (कथा० १८।१३१)। अनादर उपेक्षेत्यर्थः। ‘आत्मन्यवज्ञां शिथिली चकार’ (रघु० २।४१)। अवज्ञा=लाघवबुद्धिः। ‘ये नाम केचिदिह नः प्रथयन्त्यवज्ञाम्’ (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। ‘अवजानन्नहं मोहाद् बालोऽयमिति राघवम्’ (रा० ३।३८।१८)। अवजानन् अवमानयन्। डी {अवडी} डी (डीङ् विहायसा गतौ)। ‘अवरोहोऽवडीनं स्यात्’ (भा० कर्ण० ४१।२८)। इदं निगदव्याख्यातम्। ‘(पातानां शतम्-) उड्डीनमवडीनं च प्रडीनं डीनमेव च’ (भा० कर्ण० ४१।२६-२८)। तंस् {अवतंस्} तंस् (तसि भूष अलङ्करणे)। ‘दुष्टबुद्धिरयं पापः सद्यः शूलेऽवतंस्यताम्’ (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। ‘अवतंसयन्ति दयमानाः प्रमदाः शिरीषकुसुमानि’ (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति। तक्ष् {अवतक्ष्} तक्ष् (तक्ष त्वक्ष तनूकरणे)। ‘उच्छिष्टलेपोपहतानामवतक्षणम्’ (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। ‘अवतक्षणानां स्वरुरधिमन्थश्च’ (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति। तड् {अवतड्} तड् (तड आघाते)। ‘नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।’ (उत्तर० १।१४, मालती० ९।४९)। पादाभ्यामवक्रम्य ताडनमवताडनम्। तन् {अवतन्} तन् (तनु विस्तारे)। ‘यदाततमव तत्तनु’ (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। ‘असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि’ (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। ‘अव ज्यामिव धन्वनो मन्युं तनोमि ते हृदः’ (अथर्व० ६।४२।१)। अवतनोमि=व्यपकर्षामि। ‘दिवो मलमवततं पृथिव्या अध्युत्ततम्’ (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। ‘अयोध्यायामवतता सा व्यतीयाय शर्वरी’ (रा० २।६७।१)। अवतता=दीर्घीभूता। ‘लताशतैरवतता नदी’ (रा० ५।१४।२६)। अवतता=आच्छादिता। ‘ज्वलितिकसन्तेभ्यो णः’ (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। ‘अवतानैस्तथा गुल्मैर्मञ्जरीजालधारिभिः’ (भा० सभा० ९।३)। अवतानैः=लताप्रतानैः। ‘अवतत्य धनुष्ट्वं सहस्राक्ष शतेषुधे’ (वा० सं० १६।१३)। धनुरपगतज्याकं कृत्वा। ‘ऋज्वीर्दधानैरवतत्य कन्धराः’ (शिशु० १२।१८)। अवतत्य=नीचैरायम्य। ‘खमवतत्य सलिलदाः’ (बृ० सं० २४।१९)। आकाशमाच्छाद्येत्यर्थः। ‘वृक्षस्थोऽवतानो वृक्षे च्छिन्नेपि न विनश्यति’ (पा० १।२।६४ सूत्रे भाष्ये)। अवतानोऽधोमुखः प्रतानः। ‘परो मूजवतोऽतीह्यवततधन्वा’ (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्। तप् {अवतप्} तप् (तप सन्तापे)। ‘महदेषावतपति चरन्ती गोषु गौरपि’ (अथर्व० (१२।४।३९)। अवतपति=अवोऽधः तपति संतप्तं करोति। ‘अवतप्ते नकुलस्थितं तवैतत्।’ (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। ‘गुहासदवतापि स्यात्’ (श० ब्रा० १३।८।१।११)। तम् {अवतम्} तम् (तमु काङ्क्षायाम्)। ‘तस्मादद्भिरवतान्तमभिषिञ्चन्ति’ (तै० सं० ५।६।२।२)। अवतान्तं मूर्छितम्। ‘ओमिति त्रिरवताम्यन्ति’ (आप० श्रौ० ८।१८।९)। प्राणायामत्रयं कुर्वन्तीत्याह। तृद् {अवतृद्} तृद् (उतृदिर् हिंसानादरयोः)। ‘अवतृणत्ति दुन्दुभीन्’ (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। ‘अनवतृष्णः प्राणः’ (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। ‘अवपूर्वस्तृदिः’ (शां० श्रौ० १७।१७।५) इत्यत्र। तॄ {अवतॄ} तॄ (तॄ प्लवनतरणयोः)। ‘रथादवततार च’ (रघु० १।५४)। अवरुरोहेत्यर्थः। ‘तस्यां (नगर्यां) च नभसोऽवततार सः’ (कथा० ३।५३)। ‘सागरं वर्जयित्वा कुत्र वा महानद्यवतरति’ (शा० ३)। निम्नीभूय प्रविशतीत्याह। ‘मत्स्नेहाच्चैव राधायां सद्यः क्षीरमवातरत्’ (भा० उ० १४१।६)। स्तनयोः प्रादुरभवदित्यर्थः। ‘मुनिकन्या च सा शापात्तस्यां जाताववातरत्’ (पञ्चत०)। अवातरत्=समक्रामत्। शरीरपरिग्रहमकरोत्। ‘कपोलः पाण्डुत्वमवतरति ताली-परिणतिम्’ (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। ‘वागेव मे नाभिधेयविषयमवतरति त्रपया’ (काद०)। अभिधेयमर्थमभिधातुं न प्रवर्तते ह्रीणोऽस्मीति। ‘तत्प्रेयसीमाहूय सङ्गीतकमवतरामि’ (धूर्त०)। अवतरामि=प्रारभे। इहापि पूर्ववद् गौणो व्यवहारः। ‘पुरो यदिन्द्र शारदीरवातिरः’ (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। ‘अव तस्य बलं तिर’ (ऋ० १०।१३३।५)। उदितचर एवार्थः। लोटि रूपम्। ‘अवातिरज्ज्योतिषाऽग्निस्तमांसि’ (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। ‘शरीराद् भूषणं सर्वमात्मनः साऽवतारयत्’ (रा० ४।१९।२९)। अवारोपयदित्यर्थः। ‘कस्मिन्नवतितीर्षति ते पुण्यभाजि प्रदेशे हृदयम्’ (हर्ष० १)। अवतरीतुमधो गन्तुमिच्छति=अवतितीर्षति। ‘सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः’ (भा० उ० १३०।३१)॥ पन्थानमवतारयितुम्=उत्पथात्पथे नेतुम्। ‘दृष्ट एवावतीर्णोस्मि यद्रोगमतिदुस्तरम्’ (कथा० २४।१९५) । अवतीर्णः=उत्तीर्णः। ‘मेघपदवीमवतीर्णौ स्वः’ (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। ‘तदनुरागवशगा चास्य पत्नी केशानवतार्य’ (अवदा० जा० २१)। अवतार्य=परिवाप्य=कर्तयित्वा। ‘अथोरुदेशादवतार्य पादम्’ (कु० ३।११)। अधो न्यस्येत्यर्थः। ‘स्वगात्रादवतार्य भूषणानि’ (मुद्रा० २।५)। ‘अथाङ्गराजादवतार्य चक्षुः’ (रघु० ६।३०)। चक्षुरवतार्य=प्रतिसंहृत्य। ‘रुद्धे गजेन सरितः सरुषाऽवतारे’ (शिशु० ५।३३)। अवतारस्तीर्थम्। ‘अवे तॄस्त्रोर्घञ्’ (पा० ३।३।१२०) इति सूत्रेऽवतारो नद्या इति वृत्तावुदाहरणम्। ‘अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः’ (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। ‘कवयस्तु भावे बहुलं प्रयुञ्जते-वसन्तावतारसमये’ (शा० १)। अवतर इति तु युज्यते। इहावतारः प्रारम्भ इत्यर्थे। ‘परीवादनवावतारः’ (रघु० ५।२४)। स एवार्थः। ‘गोस्तु महिमानं नाव तिरेत्’ (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। ‘अवातिरतमनृतानि विश्वा’ (तै० ब्रा० २।८।६।६)। अवातिरतं (युवां) विनाशितवन्तौ। ‘दृष्ट एवावतीर्णोस्मि यद्रोगमतिदुस्तरम्’ (कथा० २४।१९५)। अवतीर्णः प्रविष्टः। ‘पूर्वं सिद्धं पश्चादवतारितम्’ (कौ० अ० २।६।२१)। अवतारितम्=राजदेयो भागः प्रतीष्टः। त्सर {अवत्सर} त्सर (त्सर छद्मना गतौ)। ‘अव त्सरत् पृशन्यश्चिकित्वान्’ (ऋ० १।७१।५)। अवत्सरत् अवात्सरत् पलायत इति सायणः। दंश् {अवदंश्} दंश् (दंश दशने)। ‘फलावदंशपूर्णाश्च चाङ्गेर्यः पानयोजिताः’ (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते। दय् {अवदय्} दय् (दय दानगतिरक्षणहिंसादानेषु)। ‘तस्मादेनमवदये’ (अथर्व० १६।७।११)। अवदये विच्छिनद्मि, व्यवदधामि। ‘तदेनांस्तदवदयते यद् यजते’ (श० ब्रा० १।७।२।६)। अवदयते=आराधयति=रञ्जयति=परितोषयति। ‘वैरं तद् देवानवदयते’ (पञ्च० ब्रा० १६।१)। दल् {अवदल्} दल् (दल विशरणे)। ‘मासं चाप्याय्यते त्वक् चावदलति’ (सुश्रुत० २।१६६।६)। अवदलति=अवदीर्यते=विशीर्यते। दह् {अवदह्} दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः। दिश् {अवदिश्} दिश् (दिश अतिसर्जने)। ‘अव प्रिया दिदिष्टन’ (ऋ० १०।१३२।६)। प्रियाणि निर्दिशतेत्याह। दिह् {अवदिह्} दिह् (दिह उपचये)। ‘दन्तरजसाऽवदेग्धि’ (कौ० सू० ३१)। अवदेग्धि उपलिम्पति। दुष् {अवदुष्} दुष् (दुष वैकृत्ये)। ‘द्रव्यावदूषको यश्च प्रतिच्छन्दकविक्रयी’ (विष्णुधर्मोत्तरे २।७२।१७१)। दुह् {अवदुह्} दुह् (दुह प्रपूरणे)। ‘भरद्वाजायाव धुक्षत द्विता धेनुं च विश्वदोहसमिषं च विश्वभोजसम्’ (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्। दृश् {अवदृश्} दृश् (दृशिर् प्रेक्षणे)। ‘यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः’ (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। ‘सत्यानृते अवपश्यञ्जनानाम्’ (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। ‘श्येनो नृचक्षा अग्नेष्ट्वा चक्षुषाऽवपश्यामि’ (पञ्च० ब्रा० १।५।३)। अवपश्यामि अवाङ्मुखः पश्यामि। दॄ {अवदॄ} दॄ (दॄ विदारणे)। ‘पूयः स्वमाश्रयमवदीर्य… कृच्छ्रसाध्यो भवति’ (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। ‘गां चावदीर्णां सहसाविवेश’ (अवदा० जा० २८, श्लो० ५८)। उक्तोऽर्थः। ‘भयावदीर्णः सङ्ग्रामादबद्धं बहु भाषसे’ (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। ‘दूतावदीर्णे इत्यमरः।’ एतौ विलीनेऽर्थे पर्यायौ। दे {अवदे} दे (देङ् रक्षणे)। ‘तद् (ऋणं) अवदानैरेवावदयते’ (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति। दो {अवदो} दो (दो अवखण्डने)। ‘हृदयस्यैवाग्रेऽवद्यति’ (श० ब्रा० ३।१५।१६)। हृदयांशं प्रथमं खण्डयतीत्यर्थः। ‘सर्वभक्ष्यापूपकन्दमूलफलमांसादीनि दन्तैर्नावद्येत्’ (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। ‘अव स्तोमेभी रुदं दिषीय’ (ऋ० २।३३।५)। ** (क्रुद्धं) रुद्रं शमयेयमित्याह।** ‘यां रात्रिं ब्रह्मचारी समिधं नाहरत्यायुष एव तामवदाय वसति’ (श० ब्रा० ११।३।३।१)। अवदाय=अंशं छित्त्वा। ‘वशाया अवदानानां तथैव तेषामवदानम्’ (श० ब्रा० ४।५।२।८)। अवदानमवखण्डनम्। ‘नानवत्तमश्नीयात्’ (शां० गृ० २।१४।२३)। अनवत्तमपृथक्कृतदेवताभागम्। ‘त्वं चापि दक्षयज्ञेस्मिन्नवदानार्थमागतः’ (शिवपु० २।२।३६।५२)। अवदानं हविर्भागः। दै {अवदै} दै (दैप् शोधने)। ‘येषां त्रीण्यवदातानि विद्या योनिश्च कर्म च’ (पा० ४।१।४८ सूत्रे भाष्ये)। अवदातानि=शुद्धानि। ‘अवदातं मुखम्’ (पा० १।१।२०) इत्यत्र वृत्तावुदाहरणम्। शोधितमित्यर्थः। द्युत् {अवद्युत्} द्युत् (द्युत दीप्तौ)। ‘गुहावद्योतिनोऽप्यस्ति किं दीपस्यार्कतुल्यता’ (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। ‘हिशब्देन प्रसिद्ध हेतुमवद्योतयते’ (बृ० उ० शङ्करवचः)। अवद्योतयते=बोधयति=स्मारयति। अवेन नार्थः। द्रा {अवद्रा} द्रा (द्रा कुत्सायां गतौ)। ‘यत्र सुप्त्वा पुनर्नावद्रास्यन्भवति’ (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। ‘त्वाऽनवद्राणश्च रक्षताम्’ (अथर्व० १।१३।)। अनवद्राणः=निद्रारहितः। धा {अवधा} धा (डुधाञ् धारणपोषणयोः)। ‘न मा गरन्नद्यो मातृतमा दासा यदीं सुसमुब्धमवाधुः’ (ऋ० १।१५८।५)। समुब्धमवाधुः=अवाङ्मुखमपातयन्। ‘दविध्वतो रश्मयः सूर्यस्य चर्मेवावाधुस्तमो अप्स्वन्तः’ (ऋ० ४।१३।४)। अवाङ् अन्तरवाधुः=अन्तर्निमज्जयामासुः। ‘आसिञ्चोदकमव धेह्येनम्’ (अथर्व० ९।५।५)। एनमजमवधेहि=अधः श्रय, अवतारयेत्यर्थः। ‘सोऽवैवावरं समुद्रं दधावव पूर्वम्’ (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। ‘यां ते कृत्यां कूपेऽवदधुः श्मशाने वा निचख्नुः’ (अथर्व० ५।३१।८)। अवदधुर्नीचैः पातयामासुः। ‘पचनमवधाय महावीरमवदधाति’ (श० ब्रा० १४।१।२१) अवदधाति=अधः श्रयति, अवतारयति। ‘यच्चोक्तं धर्मशास्त्रेण तत्तावादवधीयताम्’ (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। ‘स वीर किं मुह्यसि नावधत्से’ (भा० कर्ण० ८९।४३)। नावेक्षसे, न चेतयस इत्याह। ‘यद् दोषा लवणमुदकेऽवाधा अङ्ग तदाहरेति’ (छां० उ० ८।१३।१)। अवाधाः=न्यधाः=निहितवानसि। ‘दक्षिणं बाहुमुद्धरतेऽवधत्ते सव्यमिति यज्ञोपवीतम्’ (तै० आ० २।१)। अवधत्ते न्युब्जी करोति=न्यञ्चयति=नीचैः करोति। ‘मारुत्यां मेषीमवदधाति वारुण्यां मेषम्’ (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। ‘कर्तेऽवदध्युरुपसर्प मातरं भूमिमेतामिति’ (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। ‘इत्यवटेऽवदधाति’ (भा० श्रौ० ७।८।९)। उक्तोऽर्थः। ‘न वै तदवकल्पते यदश्वस्य पादमवदध्याद् वा गोः पादमवदध्यात्’ (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। ‘अथ मुसल मादत्ते…तदवदधाति’ (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। ‘ब्रह्मचारी न कामसुखेष्वात्मानमवदधाति’ (भा० शां० १९०।१०)। अवदधाति=निमज्जयति। आसजतीत्यर्थः। ‘ततस्तांस्तेषु कुण्डेषु गर्भानवदधे तदा’ (भा० आदि० ११५।२२)॥ अवदधे=निदधे। ‘गर्तेष्ववकानवधापयेत्’ (आश्व गृ० २।८४।४)। संचाययेत्, सङ्ग्राहयेत्। ‘यथा क्षुरः क्षुरधानेऽवहितः’ (बृ० उ० १।४।७)। अवहितः=न्यस्तः। ‘त्रितं कूपेऽवहितमेतत् सूक्तं प्रतिबभौ’ (नि० ६।२७)। कूपेऽवहितम्=कूपेऽन्तः पतितम्। ‘त्रितः कूपेऽवहितो देवान् हवत ऊतये’ (ऋ० १।१०५।१७)। उक्तोऽर्थः। ‘उत देवा अवहितं देवा उन्नयथा पुनः’ (ऋ० १०।१३७।१)। अवहितम्=पतितम्, अवाञ्चम्, अधोगतम्। ‘न सोपानाद् वेष्तिशिरा अवहितपाणिर्वाऽऽसीदेत्’ (आप० ध० १।२।५।१०)। अवहितपाणिर्न्युब्जीकृतहस्तः। ‘शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। ‘कर्तव्येष्ववहितेन भवता भवितव्यम्’ (प्र० च०)। उक्तोऽर्थः। ‘लवणमेतदुदकेऽवधाय’ (छां० उ० ६।१२।३)। अवधाय न्यस्य। ‘दक्षिणं बाहुमुद्धृत्य शिरोऽवधाय’ (गो० गृ० १।२।२)। अवधाय वेष्टयित्वा। ‘प्रबद्धं हिरण्यं हवन्यामवधाय’ (का० श्रौ० १०।२।४)। हवन्यामवधाय=जुह्वां निधाय। ‘कंसमपां पूरयित्वा सर्वौषधीः कृत्वा हस्ताववधाय,’ (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। ‘हिरण्यमवधाय’ (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। ‘पादाग्रे दृशमवधाय’ (मुद्रा० ५।१३)। दृशं निपात्येत्यर्थः। ‘सोऽज्ञायमानः (धृष्टद्युम्नः) पुरुषानवधाय समन्ततः’ (भा० आदि० १९२।२)। अवधाय=अवस्थाप्य। ‘गच्छावधानं नृपते ततो दुःखं प्रहास्यसि’ (भा० शां० २९।१६)। अवहितः समाहितो भवेत्याह। ‘वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया’ (भा० वन० ८६।१७)॥ अवधानं मनसः स्वास्थ्यम्। ‘सैषा… यजमानस्य लोकेऽवहिता’ (तै० सं० १।७।१।१)। अवहिता=अवस्थिता। ‘सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्’ (वाराह श्रौ० १।२।२।३४-३५)। अवदध्यादधो निदध्यात्। ‘पारुष्यमवधीय माना’ (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। ‘दासा बद्ध्वा नदीतोये दृष्टिहीनमवादधुः’ (बृ० दे० ४।२१)। अवादधुः=अधः क्षिप्तवन्तः। धाव् {अवधाव्} धाव् (धावु गतिशुद्ध्योः)। ‘यत्ते गात्रादग्निना पच्यमानादभिशूलं निहतस्यावधावति’ (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। ‘अदो यदवधावत्यवत्कमधि पर्वतात्’ (अथर्व० २।३।१)। अवरुह्य भूमिं धावतीत्युक्तं भवति। अवधीर् {अवावधीर्} अवधीर् (अवधीर गणेऽपठितः)। ‘अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्’ (शा० ३।१४)। अवधीरणा=तिरस्कारः प्रत्याख्यानम्। ‘अचेतनं नाम गुणं न लक्षयेन्मयैव कस्मादवधीरिता प्रिया’ (शा० ६।१२)। अवधीरिताऽवमानिता। धू {अवधू} धू (धूञ् अवधूनने)। ‘अस्मे देवासोऽवधूनुता वसु’ (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। ‘अव दस्यूँ रधूनुथाः।’ (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। ‘अपेत्य पत्रिभ्योऽवधूनोत्यवधूतमिति’ (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। ‘एवमनिर्ज्ञातानि दैवतान्यप्यवधूयन्ते’ (स्वप्न०१)। अवधूयन्ते=अवज्ञायन्ते=अवगण्यन्ते। ‘विपरीतस्तु विद्वद्भिः स्वतन्त्रोप्यवधूयते’ (का० नी० १२।२)। अवमन्यते। ‘रेणुः पवनावधूतः’ (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। ‘लीलावधूतैश्चामरैः’ (मेघ० ३७)। अवधूतैरुपरि कम्पितैश्चलितैः। ‘आलिङ्गन्योऽवधूतस्त्रिपुरयुवतिभिः।’ (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। ‘अवधूतप्रणिपाताः’ (विक्रम० ३।५)। अवधूतो निराकृतोऽवहेलितः। ‘आत्मानमवधूतं में विज्ञाय नृपपुङ्गवाः’ (रा० १।६६।२१)। अवधूतं तिरस्कृतम्। ‘सुरवधूरवधूतभयाः शरैः’ (रघु० ९।२०)। अवधूतभयाः=निरस्तत्रासाः। ‘गवाघ्रातमवधूतमवक्षुतम्’ (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ ‘अवधूतवेषः’ (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। ‘पापम्…। अवधूय… गच्छेम स्वर्गमुत्तमम्’ (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। ‘चण्डी मामवधूय पादपतितम्’ (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। ‘अवधूय रसालमञ्जरीर्घनमादाय परागमञ्जसा’ (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)। धृ {अवधृ} धृ (धृञ् धारणे)। ‘श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्’ (भा०)॥ अध्यवसीयतामित्यर्थः। ‘वानप्रस्थस्य धर्मं ते कथयाम्यवधार्यताम्’ (मार्क० पु०)। अवहितं श्रूयतामित्यर्थः। ‘न विश्वमूर्तेरवधार्यते वपुः’ (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। ‘द्विरुच्चारितं शतमप्यवधारयति’ (सुश्रुत० २।१६१।९)। अवधारयति=चिन्तयति। ‘तत्रैवमवध्रियते सोम एवान्नम्’ (बृ० उ०)। अवध्रियते=अवसीयते=निश्चितं ज्ञायते। ‘प्रकृतिपुरुषसंयोग एव साक्षाद् बन्धहेतुरवधारितः’ (साङ्ख्य० १।१८।५४)। अवधारितो निश्चितः। ‘पुरैव पुंसाऽवधृतो धराज्वरः’ (भा० पु० १०।१।२२)। अवोऽस्थाने। ‘सर्वत्र यदवधारेणोच्यते स एकान्तः’ (सुश्रुते)। अवधारेण=याथातथ्येन। ‘अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। ‘यावदवधारणे’ (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** ‘तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्’ (कौ० अ० ४।८।२४)। अवधारणम् इयत्ता। ध्वंस् {अवध्वंस्} ध्वंस् (ध्वंसु अवस्रंसने गतौ च)। ‘ध्वान्तं तमोऽवदध्वसे हते’ (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। ‘यः परुषः पारुषेयोऽवध्वंस इवारुणः’ (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह। नम् {अवनम्} नम् (णम् प्रह्वत्वे शब्दे च)। ‘सर्वो हि बिभ्यत्तस्या आसीदति अवनमति च’ (नि० २।९ इत्यत्र दुर्गः)। अवनमति प्रह्वी भवति। ‘अद्य प्रभृत्यवनताङ्गि तवास्मि दासः’ (कु० ५। )। ‘त्वय्यादातुं जलमवनते’ (मेघ० ४८)। ‘लिखन्नास्ते भूमिं बहिरवनतः प्राणदयितः’ (अमरु० ७)। ‘गलितनयनवारेर्याति पादावनामम्’ (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। ‘दुरितमवनतानां दुर्निरोधं निरुन्धन्’ (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः। नश् {अवनश्} नश् (णश अदर्शने) ‘अवनेशुः कुरूणां हि वीर्याणि अर्जुनाद् भयात्’ (भा० ४।१७२८)। अवनेशुः=तिरोभावं जग्मुः। नह् {अवनह्} नह् (णह बन्धने)। ‘अवनद्धं श्नथितमप्स्वन्तः’ (अथर्व० १।११६।२४)। अवनद्धम्=पिहितम्=आच्छन्नम्। ‘सवालधानेन चर्मणावनह्य’ (का० श्रौ० १३।३।१६)। उक्तोऽर्थः। ‘गदा हेमपट्टावनद्धा’ (भा०)। ‘चर्मावनद्धं दुर्गन्धि पूर्णं मूत्रपुरीषयोः’ (मनु० ६।७६)। चर्मावनद्धं चर्मणाच्छादितम्। ‘यूपं कृत्वा तु मलयमवनाहं च तक्षकम्’ (भा० द्रोण० २०२।७३)। अवनाहम्=त्रिवेणुयुगबन्धनरज्जुम्। निज् {अवनिज्} निज् (णिजिर् शौचपोषणयोः)। ‘तस्मात् पाणी अवनेनेवित’ (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। ‘अन्यत्रापि–उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्’ (मनु० २।२०९)॥ अवनेजनम्=प्रक्षालनम्। ‘पादमवनेनिजे’ (ऐ० ब्रा० ८।२७)। प्रक्षालयामासेत्यर्थः। ‘तस्य (मनोः) अवनेनिजानस्य मत्स्यः पाणी आपेदे’ (श० ब्रा० १।८।१।१)। अवनेनिजानस्य=प्रक्षालयतः। नी {अवनी} नी (णीञ् प्रापणे)। ‘मन्थे सम्पातमवनयेत्’ (छां० उ०)। सम्पातं हुतावशेषमासिञ्चेदित्यर्थः। ‘तं (पूर्णं ग्रहम्) न स्तूयमानेऽवनयेत्’ (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। ‘उच्छेषणं वल्मीकवपायामवनयेत्’ (तै० ब्रा० १।८।६।२)। उक्तोऽर्थः। ‘आहुतेराहुतेस्तु सम्पातं मूर्धनि वध्वा अवनयेत्’ (गो० गृ० २।३।७)। सम्पातः=शेषः। अवनयेत्=निपातयेत्। ‘मन्थे संस्रवमवनयति’ (श० ब्रा० १४।९।३।४)। आसिञ्चति। ‘उदपात्रेऽक्षतान् अवनीय’ (शां० गृ० १।२२।१२)। ‘अपः श्वभ्रेऽवनयति’ (का० श्रौ० १६।३।२)। ‘ऋबीसे अत्रिमश्विनावनीतमुन्निन्यथुः’ (ऋ० १।११६।८)। अवनीतमधः पातितम्। ‘युवमत्रयेऽवनीताय’ (ऋ० १।११८।७)। उक्तोऽर्थः। ‘अश्वान्प्रोक्षत्यपोऽवनीयमानान्’ (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। ‘अरण्ये मुनिभिर्जुष्टे अवनेया भविष्यसि’ (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः। नु {अवनु} नु (णु स्तुतौ)। ‘असश्चतः शतधारा अभिश्रियो हरिं नवन्तेऽव ता उदन्युवः’ (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः। नुद् {अवनुद्} नुद् (णुद प्रेरणे)। ‘कुरूनवानोदयिष्यस्त्वं न त्वां व्यसनमाव्रजेत्’ (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्। पत् {अवपत्} पत् (पत्लृ गतौ)। ‘सोपि हंसो गदां गृह्य रथात्तस्मादवापतत्’ (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। ‘अवपतन्तीरवदन् दिव ओषधयस्परि’ (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। ‘श्येनावपातमवपत्य’ (प्र० च०)। अवपत्य=सरभसमवतीर्य। ‘जलं कूलावपातेन प्रसन्नं कलुषायते’ (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। ‘रोधांसि निघ्नन्नवपातमग्नः करीव वन्यः परुषं ररास’ (रघु० १६।७८)। अवपाते गजग्रहणार्थे गर्त इति मल्लिनाथः। ‘अवपाताननमग्नं मृगमिव कोभ्युद्धरिष्यति माम्’ (अवदा० जा०, २४, ४)। अवपातोऽवटः। ‘तस्मिंस्तत्रावपतिते महिष्यः केशवस्य याः’ (हरि० २।१०८।५)। अवपतिते=अवतीर्णे। ‘केशकीटावपतितं क्षुतं श्वभिरवेक्षितम्’ (भा० अनु० २३।६)। केशकीटा अवपतिता उपरि पतिता यत्र तत्। ‘लघूनुन्नमयन्भावान् गुरूनप्यवपातयन्’ (कथा० २५।४२)। अवपातयन्=अवनमयन्। (प्रभञ्जनः)। पद् {अवपद्} पद् (पद गतौ)। ‘पूष्णश्चक्रं न रिष्यति न कोशोऽवपद्यते’ (ऋ० ६।५४।३)। अवपद्यते=अधः पतति, भ्रंशते। ‘जामिमृत्वा माऽवपत्सि लोकात्’ (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। ‘कर्तमवपदात्यप्रभुः’ (ऋ० ९।७३।९)। गर्तमवपततीत्याह। ‘अवपद्यन्तामेषामायुधानि’ (अथर्व० ८।८।२०)। नश्यन्त्वित्यर्थः। ‘ये गर्भा अवपद्यन्ते’ (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। ‘न्यङ्ङुत्तानोऽवपद्यते न’ (ऋ० ४।१३।५)। अवपद्यते=भ्रंशते=अधः पतति। ‘उत्क्रामातः पुरुष माऽवपत्थाः’ (अथर्व० ८।१।४)। माऽवपत्थाः=मा स्म नीचैर्गच्छः। ‘मोषु देवा अदः स्वरवपादि दिवस्परि’ (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। ‘यावन्तः स्तोका अवापद्यन्त’ (तै० ब्रा० २।१।१।१)। स्तोका बिन्दवोऽपतन्नित्यर्थः। ‘ब्रह्मा घृते हिरण्यमवपद्यते’ (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। ‘यदि कीटोऽवपद्येत’ (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। ‘अथ ग्रन्थिं करोतीन्द्रस्य ध्रुवोऽसीति नेदवपद्याता इति’ (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। ‘गर्भः सह जरायुणाऽवपद्यताम्’ (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। ‘अव भेषज पादय इमां संविवृत्सति’ (अथर्व० ८।६।१६)। अवपादय=नाशय। ‘क्षतं कीटावपन्नं च यच्चोच्छिष्टाचितं भवेत्’ (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। ‘पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति’ (मनु० ५।१२५)॥ ‘केशकीटावपन्नम्’ (गौ० ध० २।८।९)। उक्तोऽर्थः। ‘तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्’ (ऐ० ब्रा० ८।२३)। नेदवपद्येयम्=भ्रष्टो मा भूवम्। ‘तस्माद् विभक्ताः स्तोका अव पद्यन्त’ (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। ‘ते (गर्भाः) प्रतिहृता नावपद्यन्ते’ (छां० उ० २।९।६)। अवपद्यन्ते पतन्ति। ‘यदप्स्ववापद्यत’ (तै० ब्रा० २।२।९।४)। अवापद्यत अपतत्। न्यमज्जत्। ‘अन्धा तमांस्यव पादयैनान्’ (अथर्व० ९।२।१०)। तमस्सु पातयेत्यर्थः। ‘तस्या वाचोऽवपादादबिभयुः’ (तै० ब्रा० १।५।१२।१)। अवपादोऽधस्तात्पातोऽवपातः। ‘त्राध्वं कर्तादवपदो यजत्राः’ (ऋ० २।२९।६)। अवपदः पतनात्। अवपद् इति क्विबन्तम्। पा {अवपा} पा (पा पाने)। ‘अयं मित्राय वरुणाय शन्तमः सोमो भूत्ववपानेषु’ (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। ‘अस्मिन्त्सु सोमेऽवपानमस्तु ते’ (ऋ० १०।४३।२)। ‘गौराद् वेदीयाँ अवपानमिन्द्रो विश्वाहेद् याति सुतसोममिच्छन्’ (ऋ० ७।९८।१)। अवपानम्=पानस्थानं पल्वलादि। ‘ऋश्यो न तृष्यन्नवपानमा गहि’ (ऋ० ८।४।१०)। ‘माप स्थातं महिषेवावपानात्’ (ऋ० १०।१०६।२)। उक्तोऽर्थः। ऋश्यो मृगः। ‘ऋश्यो न तृष्यन्नवपानमा गहि’ (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि। पा {अवपा} पा (पाल् लुगागमः)। ‘अवपालितोऽरक्षितो भवतीति कोशकाराः।’ पाशय् {अवपाशय्} पाशय् (पाश&#43;णिच्)। ‘शमीशाखाभिरास्तीर्य दृढपाशावपाशिताम्’ (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः। पीड् {अवपीड्} पीड् (पीड अवगाहने)। ‘ततोऽस्य जानुना पृष्ठमवपीड्य बलादिव’ (भा० १।६२९२)। अवपीड्य=आबाध्य। ‘ममज्जेव मही तस्य भूरिभारावपीडिता’ (भा० पु० १।३७।१०)। अवपीडिता=अवगाढा। ‘(नेत्रे) पार्श्वावपीडिते’ (सुश्रुत० २।१०४।४)। पार्श्वयोः प्रान्तयोरवगाढे इत्याह। ‘अवपीड इति नस्यभेदः’ (सुश्रुत० २।४२।८)। ‘वेगान्तरेषु चावपीडं दद्यात्’ (सुश्रुत० चि० ५।२७)। ‘अवपीडो हितश्चात्र वचाभागाधिकायुतः’ (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः। पॄ {अवपॄ} पॄ (पॄ पालनपूरणयोः)। ‘मधुमेदोऽवपूर्णा च पृथिवी’ (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्। प्लु {अवप्लु} प्लु (प्लुङ् गतौ)। ‘द्रोणाय व्यसृजद् राजन् स रथादव अवपुप्लुवे’ (भा० द्रोण० १२७।५३)। पुप्लुवेऽवततार। ‘सिंहासनादवप्लुत्य’ (बृ० श्लो० सं० २।८७)। प्लुत्याऽवतीर्येत्यर्थः। ‘अवप्लुत्य रथात् कृष्णः’ (भा० पु० १०।७८।३)। उक्तोऽर्थः। ‘अवप्लुत्य पदानि षट् स्वरथं पुनरास्थितः’ (भा० द्रोण० १४।७४)। अवप्लुत्य=अवतीर्य गत्वा। ‘रथादवप्लुत्य ततोऽभ्यधावत्’ (भा० वन० २६९।१०)। ‘अवप्लुतः सिंह इवाचलाग्रात्’ (भा० भीष्म० ८५।३८)। अवफूर्दितः। ‘धर्मवांस्त्वमधर्मज्ञ सतां मार्गादवप्लुतः’ (भा० सभा० ४१।२०)। अवप्लुतः=प्रच्युतः=भ्रष्टः=विचलितः। ‘अवप्लुतौ रथोपस्थाद्युधामन्यूत्तमौजसौ’ (भा० द्रोण० १३०।४१)। अवप्लुतौ=अवतीर्णौ। ‘अवप्लुतः स्यादाविःपृष्ठो वा’ (आश्व० गृ० २।१।५)। अवप्लुतः=निमग्नः (धृते)। ‘अवप्लुतम्’ (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्। बाध् {अवबाध्} बाध् (बाधृ लोडने)। ‘अङ्गुष्ठाभ्यां चावबाधते’ (भूमिम्) (का० श्रौ० ३।१।७)। अवबाधते अवपीडयति। बुध् {अवबुध्} बुध् (बुध अवगमने)। ‘विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः। बृह् {अवबृह्} बृह् (बृह बृहि वृद्धौ)। ‘तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय। बन्ध् {अवबन्ध्} बन्ध् (बन्ध बन्धने)। ‘अवबन्धो हि बुद्धस्य कर्मभिर्नोपपद्यते’ (भा० शां० ३३१।५२)। अवबन्धो नीचो देहबन्धः। ‘अवबन्धः’ (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। ‘प्रसितः प्रसक्तो यस्तत्र नित्यमेवावबद्धः स उच्यते’ (पा० २।३।४४) सूत्रे काशिकायाम्। ‘शुक्रशोणितयोरवबन्धः’ (सुश्रुत० शारीर० ३।१०)। अवबन्धोऽप्रवृत्तिः। ‘जानामि यस्मिंश्च जनेऽवबद्धं कामेन सुग्रीवमसक्तमद्य’ (रा० ४।३३।५३)। अवबद्धं बद्धम् आसक्तम्। असक्तमनवरतम्। बुध् {अवबुध्} बुध् (बुध अवगमने, बुधिर् बोधने)। ‘यश्चाधरोत्तरानर्थान् विगीतान्नावबुध्यते’ (मनु० ८।५३)। अवबुध्यते=सम्यग् जानाति। ‘दैवतमन्तरेण न शक्यो देवतापदार्थः सम्यगवबोद्धुम्’ (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** ‘तत्र मे कौशलं सर्वमवबुद्धं विशाम्पते’ (भा० वि० ३।१०)। ‘तत्त्वावबोधैकरसो न तर्कः’ (विक्रम०)। उक्तोऽर्थः। भाष् {अवभाष्} भाष् (भाष व्यक्तायां वाचि)। ‘इत्युक्तास्ते ततः सर्वे समन्तादवभाषिरे’ (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः। भुज् {अवभुज्} भुज् (भुजो कौटिल्ये)। ‘अवभुग्नभोगिफणमण्डलां भुवम्’ (१५।५४)। अवभुग्नमवनमितम्। भृ {अवभृ} भृ (भृञ् भरणे)। ‘दीक्षान्तोऽवभृथः’ (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। ‘यदी घृतेभिराहुतो वाशीमग्निर्भरत उच्चाव च’ (ऋ० ८।१९।२३)। अवभरते अनुच्चैः करोति। वाशीं शब्दम्। मा {अवमा} मा (माङ् माने)। ‘रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्’ (कौ० अ० २।७।२)। अवमानं गाम्भीर्यम्। मन् {अवमन्} मन् (मन ज्ञाने मनु अवबोधने)। ‘जगन्मङ्गलमात्मानं कथं त्वमवमन्यसे’ (उत्तर० ७।८)। अवजानासि, अवगणयसीत्यर्थः। ‘योऽवमन्येत ते मूले हेतुशास्त्राश्रयाद् द्विजः’ (मनु० २।११)। उक्तोऽर्थः। मान् {अवमान्} मान् (मान पूजायाम्)। ‘भिक्षेत भिक्षां प्रथमं या चैनं नावमानयेत्’ (मनु० २।५०)। प्रत्याख्यानेन न तिरस्कुर्यात्। मिह् {अवमिह्} मिह् (मिह सेचने)। ‘नरो हितमव मेहन्ति पेरवः’ (ऋ० ९।७४।४)। अवस्तान्नीचै र्वर्षन्ति। मुच् {अवमुच्} मुच् (मुच्लृ मोक्षणे)। ‘मेखलामवमुञ्चते’ (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। ‘अवमुच्य स्ववक्षोभ्यो रुक्मं तस्मै तदा ददुः’ (बृ० दे० ५।७२)। अवमुच्य अवतार्य। मूर्च्छ {अवमूर्च्छ} मूर्च्छ (मुर्छा मोहसमुच्छ्राययोः)। ‘कस्मादेषां कलहो नावमूर्च्छेत्’ (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये। मृज् {अवमृज्} मृज् (मृजू शुद्धौ)। ‘अथ यदन्तर्यामं हुत्वा। अवाञ्चमवमार्ष्टि’ (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। ‘सर्वं तूष्णीमनुक्रामन्नुच्च मार्ष्टि अव च मार्ष्टि’ (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। ‘इमा ते वाजिन्नवमार्जनानि’ (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः। मृद् {अवमृद्} मृद् (मृद क्षोदे)। ‘शत्रुबलावमर्दनः’ (रा० ३।३५।११४)। अवमर्दनः= विध्वंसकः। ‘हस्तपादावमर्दनम्’ (पञ्चत०)। उद्वर्तनमित्यर्थः। मृश् {अवमृश्} मृश् (मृश आमर्शने आमर्शनं स्पर्शः)। ‘अवमृशन्ती कलहंसकान्’ (काद०)। परामृशन्ती स्पृशन्तीत्यर्थः। ‘तद्धावमृश्य न विवेद’ (छां० उ० ६।१३।१)। अवमृश्य=अन्विष्य। ‘तद्धावमृश्य न विवेद’ (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः। यज् {अवयज्} यज् (यज देवपूजासंगतिकरणादानेषु)। ‘तांस्ते यज्ञस्य मायया सर्वान् (वरुणस्य पाशान्) अवयजामहे’ (तै० ब्रा० ३।१०।८।२)। अवयजामहे=यज्ञकर्मणा पराणुदामः। ‘सुन्वानो हि ष्मा यजत्यव द्विषः’ (ऋ० १।३३।७)। उक्तचर एवार्थः। ‘अव देवानां यज हेडो अग्ने’ (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। ‘यदेनश्चकृमा वयमिदं तदवयजामहे’ (वा० सं० ३।४५)। अवयजामहे=अपनोदयामः=अपाकुर्मः। ‘या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे’ (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। ‘यदेकस्याधि धर्मणि तस्यावयजनमसि’ (वा० सं० २०।१७)। ‘या तेषामवया दुरिष्टिः’ (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। ‘अवेष्टा दन्दशूकाः’ (श० ब्रा० ५।४।१।१) अवेष्टा दूरीकृता अपनुन्नाः। ‘प्रजाः सृष्ट्वांहोऽवयज्य सोऽकामयत वृत्रं हन्यामिति’ (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। ‘यथोदितमेव वरुणमव यजते’ (तै० सं० ६।३।१२)। अवयजते यजते। अव इह विशेषको न, तद्विरलम्। या {अवया} या (या प्रापणे)। ‘अव देवैर्देवकृतमेनोऽयासिषम्’ (वा० सं० ३।४८)। अवयासिषम्=अवायासिषम्=अवानैषमित्यर्थः। ‘वरुणस्य हेडोऽवयासिसीष्ठाः’ (ऋ० ४।१।४)। वरुणस्य क्रोधमपनेषीष्ठा इत्याह। ‘नू चित्सुदानुरवयासदुग्रान्’ (ऋ० ६।६६।५)। अवयासत्=अपगमयेत्। ‘अवययुरमरस्त्रियोऽस्य यत्नं विजयफले विफलं तपोधिकारे’ (कि० १०।१५)। अवययुः=अवजग्मुः। ‘न जनोऽयमित्यवयये च स तापसैः’ (कि० १२।१५)। अवयये=जज्ञे। कर्मणि लिट्। ‘अथवा धर्ममसुबोधसमयमवयात बालिशाः’ (शिशु० १५।१९)। अवयात=जानीत। ‘भवा मरुद्भिरवयातहेडाः’ (ऋ० १।१७१।६)। अवयातहेडाः=शमितक्रोधः। ‘अवयाता सदमिद् दुर्मतीनाम्’ (ऋ० १।१२९।११)। अवयाता=अपाकर्ता=शमयिता। ‘अवयाता हरसो दैव्यस्य’ (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। ‘नेह भद्रं रक्षस्विने नावयै नोपया उत’ (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। ‘उद्यानं ते पुरुष नावयानम्’ (अथर्व० ८।१।६)। अवयानम्=अवाङ्गमनम्। ‘कलाजातं हि सर्वं त्वमवयास्यसि मे वरात्’ (स्कन्दपु० का० ४।८६।८०)। अवयास्यसि अवैष्यसि ज्ञास्यसि। यस् {अवयस्} यस् (यसु प्रयत्ने)। ‘देवस्य हेडोऽवयासिसीष्ठाः’ (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः। यु {अवयु} यु (यु मिश्रणामिश्रणयोः)। ‘अवयुवती’ (नि० ४।११)। वियुञ्जाने। ‘ययोरन्याऽघानि द्वेषांस्यवयावयति’ (नि० ९।४२।१)। अवयावयति अवमिश्रयति, अपनयति, पराकरोति, अपाकरोति। राध् {अवराध्} राध् (राध साध संसिद्धौ)। ‘अवैतेनारात्सीरसौ स्वाहा’ (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। ‘यथैव षडवराध्नोति स रिक्तः’ (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति। री {अवरी} री (रीङ् स्रवणे)। ‘अवरीणो धिक्कृतश्चापीत्यमरः।’ रुच् {अवरुच्} रुच् (रुच दीप्तौ प्रीतौ च)। ‘अदो यदवरोचते चतुष्पक्षमिवच्छदिः’ (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति। रुज् {अवरुज्} रुज् (रुजो भङ्गे)। ‘अवरुज्य ययौ गुल्मान्पथस्तस्य समीपजान्’ (भा० आदि० १५१।३)। अवरुज्य=अवभज्य=नीचैर्भग्नान् कृत्वा। ‘परश्वधैः शाल इवावरुग्णाः’ (भा० कर्ण० ८२।५)। अवरुग्णोऽधोभग्नः। रुद् {अवरुद्} रुद् (रुदिर् अश्रुविमोचने)। ‘अवक्षुतमवरुदितं तथा श्राद्धे च वर्जयेत्’ (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते। रुध् {अवरुध्} रुध् (रुधिर् आवरणे)। ‘स ह गवां सहस्रमवरुरोध’ (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। ‘स्रोतसां वर्त्मान्यवरुध्यन्ते गर्भेण’ (सुश्रुते १।३२८।८)। अवरुध्यन्ते=पिधीयन्ते। ‘आव श्मशा रुधद्वाः’ (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। ‘समुदायनिपातनाच्चार्थविशेषेऽवरुध्यन्ते’ (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। ‘यस्य चार्थेऽवरुध्यसे’ (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। ‘सा मेऽमुष्मादिदमवरुन्ध्यात्’ (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। ‘सर्वेषां छन्दसां वीर्यमवरुन्धे’ (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। ‘चुम्ब्यते शतकृत्वोऽवरुध्यते सहस्रकृत्वः’ (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। ‘अमृतत्वमवरुरुत्समानाः’ (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। ‘यदि वियदेवं भवति सुभिक्षम्…’ (बृ० सं० २४।२०)। अवरुद्धमाच्छादितम्। ‘अन्यक्षेत्रे अवरुद्धं चरन्तम्’ (अथर्व० ३।३।४)। अवरुद्धं शत्रुभिर्निरुद्धमिति सायणः। ‘अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम’ (अवदा० सुत० जा०)। अवरुद्धाः=निरुद्धाः। ‘तासां चेदवरुद्धानां चरन्तीनां मिथो वने’ (मनु० ८।२३६)। अवरुद्धानां पालेन नियमितानाम्। ‘अवरुद्धोऽचरत्पार्थो वर्षाणि त्रिदशानि च’ (भा०)। अवरुद्धः संवृताकारः। ‘अवरुद्धा रथिनः केकयेभ्यः’ (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। ‘अवरुद्धापि जयमत्यभिधाना’ (राज० ७।७२४)। अवरुद्धाऽन्तःपुरे निक्षिप्ता विधिवदनूढा। ‘अवरुद्धासु दासीषु भुजिष्यासु तथैव च’ (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। ‘प्रहर्षेणावरुद्धा सा व्याहर्तुं न शशाक ह’ (रा० ६।११३।१४)। हर्षपरीतां हर्षवशगां हर्षेण परवतीमाह। ‘अवरुद्धं वने रामं दिष्ट्या त्वमनुगच्छसि’ (रा० २।११७।२२)। अवरुद्धं पित्रा नियुक्तमिति तिलकः। ‘न शशाकोत्तरैर्वाक्यैरवरोद्धुं समुद्यतम्’ (रा० ३।१।३३)। अवरोद्धुम्=उपरोद्धुम्=नियन्तुम्। ‘सर्वग्रहणं शूद्रावरोधनार्थम्’ (मनु० १।२ इत्यत्र मेधातिथिवचनम्)। अवरोध उपसङ्ग्रहः। ‘बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्’ (भा० उ० ९८।२५)॥ अवरोधः=उपरोधः=अन्तरायः। ‘अज्ञातचर्या बालानामवरोधश्च माधव’ (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। ‘अच्युतो रोधावरोधाद् ध्रुवो राष्ट्रे प्रतितिष्ठति’ (कौ० सू० ९८)। अवरोधोऽधः पातनम्, मज्जनम्। ‘फेनायमानं स्रोतोवरोधः’ (सुश्रते)। अवरोधः=उपरोधः। ‘निन्ये विनीतैरवरोधदक्षैः’ (कु० ७।७३)। अवरोधः शुद्धान्तः=अन्तःपुरम्। ‘यस्यावरोधस्तनचन्दनानां प्रक्षालनाद् वारि विहारकाले’ (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। ‘प्रतारं च समुद्रस्य रात्रौ लङ्कावरोधनम्’ (रा० १।४।३५)। प्रत्ययभेदो नार्थभेदः। ‘मन्ये प्रकाशीकृतमूर्धजानि रणं प्रविष्टान्यवरोधनानि’ (ऊरु० १।३८)। अवरोधनानि=अन्तःपुरजनः। ‘राजावरोधनवधूरवतारयन्तः’ (शिशु० ५।१८)। अवरोधनमन्तः पुरम्। ‘अवरोधनानि सिन्धोः’ (शिशु० ८।८)। समुद्रमहिष्यो नद्य इत्यर्थः। ‘योग्यः कन्यावरोधने’ (वि० पु० ६।१।१२)। भार्यात्वेन ग्रहण इत्यर्थः। ‘यो वै संवत्सरस्यावरोधनं चोद्रोधनं च वेद’ (ऐ० ब्रा० ४।१४)। अंश आद्योऽवरोधः स्यात्। ‘सर्वेषां कामानामवरुद्ध्यै’ (ऐ० ब्रा० २।१७)। अवरुद्धिः प्राप्तिः, तस्यै। ‘अन्नाद्यस्यावरुद्ध्यै’ (जै० ब्रा० १।७८)। उक्तोऽर्थः। ‘कस्य चित्त्वथ कालस्य साङ्काश्यादागतः पुरात्। मिथिलामवरोधकः…’ (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। ‘देवराज, दुरवरोधोऽयमनयोर्महावीरयोर्मिथो विमर्दः’ (महावीर० ६)। दुरवरोधो दुर्निवारः। ‘तेनोद्वेगेन राजा तानवरुन्ध्यात्’ (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। ‘तद् देवा विजित्यावरुरुत्समाना अन्वायन्’ (तै० सं० १।५।१)। अवरुरुत्समाना आत्मसात्कर्तुमिच्छन्तः। ‘मर्म्मगतस्त्वगादिष्ववरुद्धत्वान्नोच्यते’ (सुश्रुत० सूत्र० २२।६)। अवरुद्धः संगृहीतः। ‘अनवरुद्धा वा एतस्य विराड् य आहिताग्निः’ (तै० सं० १।७।६)। अनवरुद्धाऽस्वाधीना। ‘अनवरुद्धस्यावरुद्ध्यै’ (तै० ब्रा० १।३।८)। अस्वीकृतस्य स्वीकृतय इत्याह। ‘अथास्यैष स्वभक्षो न्यग्रोधस्यावरोधाः’ (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। ‘विततेव दूर्वाऽवरोधै र्भूम्यां प्रतिष्ठितेव’ (ऐ० ब्रा० ८।८)। उक्तोऽर्थः। ‘नह्येकस्मिञ्शास्त्रे शक्यः सर्वशास्त्राणामवरोधः कर्तुम्’ (सुश्रुत० १।४।५)। अवरोध उपसङ्ग्रहः। ‘राजा किल मामवरोधयिष्यति’ (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति। रुह् {अवरुह्} रुह् (रुह बीजजन्मनि)। ‘अस्माकमुत्तमं कृधीत्यादित्यमीक्षमाणो जपित्वाऽवरोहेत्’ (आश्व० गृ० २।६।१२)। अवरोहेत्=संसदं प्रपद्येत। ‘यानासनस्थश्चैवैनमवरुह्याभिवादयेत्’ (मनु० २।२०२)। अवरुह्यावतीर्य। ‘यौ व्याघ्राववरूढौ जिघत्सतः पितरं मातरं च’ (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। ‘यदत्रिर्वामवरोहन्नृबीसम्’ (ऋ० ५।७८।४)। अवरोहन्=अवगाहमानः=प्रविशन्। ‘अवरोहशताकीर्णं वटमासाद्य तस्थतुः’ (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। ‘इतरेष्वागमाद् धर्मः पादशस्त्ववरोपितः’ (मनु० १।८२)। अवरोपितोऽवकलितो हीनः कृतः। ‘शूनपाणिपादोदरमपगताक्षमुद्वृत्तनाभिमवरोपितं विद्यात्’ (कौ० अ० ४।६)। अवरोपितं शूलारोपितम्। लग् {अवलग्} लग् (लगे सङ्गे)। ‘अवलगनरूपेणोपगम्य’ (तन्त्रा० १।३)। ‘कृशावलग्नसंलग्नसप्तकीसंभृतश्रियम्’ (शि० भा० २।५६)। अवलग्नम्=मध्यम्, उदरम्। ‘क्षिप्तो हस्तावलग्नः प्रसभमभिहतः’ (ध्वन्यालोके ५।५१ व्याख्यायाम्)। अवलग्नः स्पृष्टः। ‘स्कन्धावलग्नोद्धृतपद्मिनीकः’ (रघु० १६।६८)। अवलग्ना संसक्ता। लम्ब् {अवलम्ब्} लम्ब् (लबि अवस्रंसने)। ‘किं न पश्यसि, सर्वोऽयं जनस्त्वामवलम्बते’ (भट्टि० १८।४१)। त्वामवलम्बते=त्वत्सापेक्षः, त्वय्याधृतः। ‘उर्वशी राजानमवलम्बते’ (विक्रम०)। राजशरीर आत्मानमवस्रंसयति। ‘व्यवहारोऽयं चारुदत्तमवलम्बते’ (मृच्छ०)। चारुदत्तेन सम्बध्यत इत्यर्थः। ‘सोऽयं क इति बुद्धिस्तु साजात्यमवलम्बते’ (भाषापरि०)। साजात्यं समानजातित्वमवलम्बतेऽपेक्षते। ‘के भवन्तोऽवलम्बन्ते गर्ते ह्यस्मिन्नधोमुखाः’ (भा० आदि० १३।१६)। अवलम्बन्ते=निपतिताः। ‘अन्तरेण तालुके। य एष स्तन इवावलम्बते’ (तै० उ० १।६।१)। अवलम्बतेऽन्तरा तिष्ठति। ‘भूतं हित्वा च भाव्यर्थे योऽवलम्बेत मूढधीः’ (भा० आदि० २३३।१५)। अवलम्बेत=श्रयेत। ‘शक्यमिदानीं जीवितमवलम्बितुम्’ (माल०)। अवलम्बितुम्=धर्तुम्। ‘हस्तेऽवलम्ब्य तम्’ (कथा० १२१।१७६)। अवलम्ब्य-आदाय, गृहीत्वा। ‘ययौ तदीयामवलम्ब्य चाङ्गुलिम्’ (रघु० ३।२५)। उक्तोऽर्थः। ‘अवलम्ब्यापराः कण्ठे हरिम्’ (हरि० २।८८।२६)। अवलम्ब्य=आसज्य परिरभ्य। ‘चित्रलेखाहस्तावलम्बिता’ (विक्रम० १)। अवलम्बिता=अवष्टब्धा। ‘कनकशृङ्खलावलम्बिनी’ (मुद्रा० २)। अवलम्बिनी=अवस्रंसमाना। लिख् {अवलिख्} लिख् (लिख अक्षरविन्यासे)। ‘नीवीमवलिखतो द्विगुणः’ (कौ० अ० १।७।२५)। ‘दारुमयानां पात्राणामुच्छिष्टसमन्वारब्धानामवलेखनम्’ (बौ० ध० १।६।१३।२६)। अवलेखनं धर्षणम्। ‘यथा दन्तप्रक्षालनोत्सादनावलेखनानीति’ (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। ‘अञ्जनाभ्यञ्जनोन्मर्दस्त्र्यवलेखामिषं मधु’ (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। ‘बहुशोऽवलिखेच्चापि वर्त्मास्योपगतं यदि’ (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्। लिप् {अवलिप्} लिप् (लिप उपदेहे)। ‘कर्णा याम्याः, अवलिप्ता रौद्राः, नभोरूपाः पार्जन्याः।’ अवलिप्ता दूषिताः। अवशब्दो लेपस्य दौष्ट्यमाह। ‘भार्गव भार्गव ! अति हि नामावलिप्यसे’ (महावीर० ३)। अतिगर्वितोसीत्याह। ‘गुरोरप्यवलिप्तस्य कार्याकार्यमजानतः। उत्पथं प्रतिपन्नस्य कार्यं भवति शासनम्’ (रा० २।२१।१३)। अवलिप्तस्य गर्वितस्य। ‘अवलिप्तं मुखं ब्रह्मन् दिव्यान्गन्धान् बिभर्मि च’ (भा० आदि० १६७।३७)। अवलिप्तं दूषितं लालादिना। अवलेपः स्याद् गर्वे लेपने द्वेषणेपि चेति मेदिनी। ‘अहंकृतावलिप्तैश्च प्रार्थ्यमानामिमां सुताम्’ (भा० आदि० १५८।११)। अहंकृतमहङ्कारः, तेनावलिप्तैर्दूषितैः। ‘न मूखैर्नावलिप्तैश्च’ (संवसेत्) (मनु० ४।७९)। अवलिप्ता धनादिमदगर्विताः। ‘केनान्येनावलिप्ताः’ (मुद्रा० ३।२७)। अवलिप्ताः=निबर्हिता:, निसूदिताः, हिंसिताः। ‘अस्य गङ्गेऽवलेपस्य सद्यः फलमवाप्नुहि’ (हरि० १।२७।७)। अवलेपो गर्वः, दर्पः। ‘रङ्गद्वारं गतोऽभूः कुपितकुवलयापीडनागावलीढम्’ (नारा० ७५।१)। अवलीढं पिहितं रुद्धम्। लिह् {अवलिह्} लिह् (लिह आस्वादने)। ‘आसुरी वै दीर्घजिह्वी देवानां प्रातःसवनमवालेट्’ (ऐ० ब्रा० ८।४)। अवालेट्=किञ्चिदलिक्षदित्यर्थः। ‘नोत्सहे परिभोगाय श्वावलीढं हविर्यथा’ (भा० ३।२९१)। उक्तोऽर्थः। ‘नवयौवनावलीढावयवा’ (दशकु०)। यौवनाभिव्याप्तगात्रा। औपचारिकः प्रयोगः। ‘अस्त्रज्वालावलीढप्रतिबलजलधेरन्तरौर्वायमाणे’ (वेणी० ३।७)। उदितचर एवार्थः। ‘पापामचोक्षामवलेहिनीं च’ (भा० अनु० ११।१२)। अवलेहिनीम्=सृक्किणी लेलिहानाम्। ली {अवली} ली (लीङ् श्लेषणे)। ‘कर्ण चापच्युतैर्बाणैर्बध्यमानास्तु सोमकाः। अवालीयन्त राजेन्द्र वेदनार्ता भृशार्दिताः’ (भा० कर्ण० २४।२६)॥ अबालीयन्त=अवानमन्, भुवमालिङ्गन्। ‘दोषा: स्रोतस्ववलीयमाना घनोभावमापन्नाः’ (सुश्रुत० २।१९५।१०)। अवरुध्यमाना अप्रवहन्तोऽविसर्पन्तः। ‘लज्जया त्ववलीयन्ती स्वेषु गात्रेषु मैथिली’ (रा० ६।९९।४३)। अवलीयन्ती=अवलीयमाना=सङ्कुचन्ती=प्रविशन्तीव। ‘विहगादिभिरवलीनैः’ (बृ० सं० ५३।११४)। अवलीनैः=अवतीर्णैः। ‘पुनर्वृक्षमवलीनो मन्थरकमब्रवीत्’ (तन्त्रा० २।४)। वृक्ष आलीनः, वृक्षमाश्रितः। ‘आलानमवलीनानां वन्यानामिव दन्तिनाम्’ (यो० वा० ६ (२) ९३।७७)। अवलीनाः संलीना दुर्बलाः कृशाः। ‘अवलीनः स निर्वाक्यो हनुमान् शिंशपाद्रुमे’ (रा० ५।२४।१४)। अवलीनश्छन्नः। ‘चोरहतमन्ययूथप्रविष्टमवलीनं वा नष्टम्’ (कौ० अ० २।२९।१२)। अवलीनं विभ्रष्टं प्रच्युतम्। लुप् {अवलुप्} लुप् (लुप्लृ छेदने)। ‘वृकवच्चावलुम्पेत।’ अवलुम्पेत=अवकृन्तेत्=सरभसमामृशेत्। ‘अन्योन्यस्यावलुम्पन्ति सारमेया यथामिषम्। राजन्या भरतश्रेष्ठ भोक्तुकामा वसुन्धराम्’ (भा० भीष्म० ९।७३)॥ अवलुम्पन्ति=अपच्छिन्दन्ति आच्छिन्दन्ति। ‘अवलुप्यमान इव दृष्टिपातैः’ (काद०)। औपचारिकः प्रयोगः। लोक् {अवलोक्} लोक् (लोकृ दर्शने)। ‘नोलूकोप्यवलोकते यदि दिवा सूर्यस्य किं दूषणम्’ (भर्तृ०)। ‘वृतिं च तत्र कुर्वीत यामुष्ट्रो नावलोकयेत्’ (गौ० ध० सूत्रव्याख्यायां मिताक्षरायामुद्धृतः पाठः, मनौ ८।२३९ इत्यत्र तु… न विलोकयेदिति पाठः स्थितः)। वृतिं कण्टकादिमयीं तथोच्छ्रितां कुर्याद्यथोद्ग्रीवोपि क्रमेलकस्तां नातिपश्येदित्युक्तं भवति। अवशब्दोऽधोवचनः साम्प्रतम्। ‘सलिलेष्ववलोकयत इवात्मानं प्रतिष्ठानस्य’ (विक्रम० २)। उच्चैः स्थितस्य प्रसन्नेषु वारिषु प्रतिबिम्बमात्मनो लभमानस्येत्यर्थः। ‘आत्मानमात्मन्यवलोकयन्तम्’ (कु० ३।५०)। ‘धन्यास्म्यनुगृहीतास्मि देवैश्चाप्यवलोकिता। यत्…’ (मार्क० पु० १६।६५)॥ अवलोकिता=अनुध्याता=अनुकूलमीक्षिता। ‘अप्यत्र ज्ञायन्ते पुत्रकृतका वृक्षाः। जानामि जानामि। अवलोकितपत्रका उल्लोकयितव्याः सम्प्रति संवृत्ताः’ (प्रतिमा ७)। अवलोकितपत्रका अधोनिक्षिप्ताभ्यां दृग्भ्यां शक्यदर्शनानि पत्रकाणि किसलयानि येषां ते तथाभूताः। स्थानेऽवस्य प्रयोगः। स्थानेतरां चोल्लोकयितव्यशब्द उच्छब्दस्य। अहो एवमुपसर्गेष्ववहितः कविः। ‘सुरपतिगुरुणावलोकिते’ (बृ० सं० ५।६२)। अवलोकिते=प्रभाविते। ‘अवलोकेषु वारीणां सहस्राणि शतानि च’ (भा० आदि० २१८।१८)। समाजग्मुरित्यनुषङ्गः। ‘दीर्घिकावलोकनगवाक्षगता’ (माल०)। अधः स्थिता दीर्घिका यतो लोकयितुं शक्या स दीर्घिकावलोकनो गवाक्षस्तं गता तत्र स्थिता। दिगवलोकनप्रासादः। यत्र स्थितेन सर्वा दिशोऽवलोकयितुं शक्यन्ते स तथाभूतः। ‘प्रेषितस्ते यदा वीर हनूमानवलोककः’ (रा० ६।१०१।१३)। अवलोककः=अन्वेषकः=स्पशः=चरः। ‘सजलानि समाख्यानि सावलोकनकानि च’ (गृहाणि) (मात्स्यपु० १४०।५६)। अवलोकनकं गवाक्षः। लिप् {अवलिप्} लिप् (लिप उपदेहे)। ‘रूप्यभाण्डं घनं सुषिरं वा सुवर्णार्धेनावलेपयेत्’ (कौ० अ० २।१३।४५) अदलेपयेत् उपदिह्यात्। लोच् {अवलोच्} लोच् (लोचृ दर्शने)। ‘अवलोचनमिति कामवासनाया अभाव इति कोषः।’ वद् {अववद्} वद् (वद व्यक्तायां वाचि)। ‘मा श्रियोऽववादिष्मेति दुरववदं हि श्रेयसः’ (ऐ० ब्रा० ५।२२)। निन्दया मा हिंसिष्म, माऽवक्रुक्षामेति वाऽऽह। अववादस्तु निर्देशो निदेशः शासनं च तत् (अमरः)। कार्यमवलम्ब्य वादो वदनं कथनमववादः। किं मह्यभाक्तेति। ‘एतमेव निष्ठावमववदितारमित्यब्रुवन्’ (ऐ० ब्रा० ५।१४)। अववदिता=अवच्छिद्य वदितुं समर्थः (सायणः)। अववदिता शिक्षकः। अवः सान्त्वन इति षड्गुरुशिष्यः। ‘मा श्रियोऽववादिष्म’ (ऐ० ब्रा० १।२२)। मा निन्दिष्मेत्यर्थः। वा {अववा} वा (वा गतिगन्धनयोः)। ‘न्यग् वातोऽववाति’ (ऋ० १०।६०।११)। अववाति नीचैर्वाति। न्यवछब्दसमभिव्याहारादवोऽनर्थकः। वी {अववी} वी (गतिव्याप्तिप्रजनकान्त्यसनखादनेषु)। ‘अववेति सुक्षयं सुते मधु’ (ऋ० १०।२३।४)। अववेति=अन्वेषते। वृष् {अववृष्} वृष् (वृषु सेचने)। ‘यस्याग्निहोत्रं स्रुच्युन्नीतमुपरिष्टादववर्षेत्’ (श० ब्रा० १२।४।२।१०)। अग्निहोत्रमिति द्वितीयान्तम्। ‘यस्याग्निहोत्रमववर्षेत्’ (आप० श्रौ० ९।१।२।४०)। होमार्थद्रव्यस्योपरिवर्षबिन्दुर्निपतेदित्युभयत्र साधारणोऽर्थः। व्यध् {अवव्यध्} व्यध् (व्यध ताडने)। ‘अवाजुष्टान् विध्यति कर्ते अव्रतान्’ (ऋ० ९।७३।८)। अवविध्यति=अधः क्षिपति। ‘अवविद्धं तौग्र्यमप्स्वन्त’ (ऋ० १।१८२।६)। अवविद्धम्=अवहितम्=निपातितम्=अधः क्षिप्तम्। शद् {अवशद्} शद् (शद्लृ शातने)। ‘अग्नेर्व्यवशादमन्वसुरा व्यवशेदुः’ (श० ब्रा० २।१।२१६)। व्यवशेदुः=विशशरुः=विशीर्णा अभूवन्। ‘ये प्रत्यञ्चः शम्याया अवशीयन्ते’ (तै० सं० १।८।१)। अवशीयन्ते ऽवपतन्ति। शस् {अवशस्} शस् (शसु हिंसायाम्)। ‘अवशसा निःशसा यत्पराशसोपारिम जाग्रतो यत्स्वपन्तः’ (अथर्व० ६।४५।२)। अवशसा अवस्ताद् हिंसनेन। अवपूर्वाच्छसेः क्विप्। शिष् {अवशिष्} शिष् (शिष्लृ विशेषणे, शिष असर्वोपयोगे)। ‘पूर्णस्य पूर्णमादाय पूर्णमेवावशिष्यते’ (बृ० उ० ५।१।१)। ‘कियदवशिष्टं रजन्याः’ (शा० ४)। उर्वरितमित्यर्थः। शुष् {अवशुष्} शुष् (शुष शोषणे)। ‘अद्यापि नावशुष्यन्ति प्रदेशे रघुनन्दन’ (कृताभिषेकैर्न्यस्ता वल्कलाः) (रा० ३।७४।२७)। अल्पमपि न शुष्का इत्यर्थः। श्यै {अवश्यै} श्यै (श्यैङ् गतौ)। ‘नावश्यायः पपातोर्व्याम्’ (भा० आदि० १७३।४०)। अवश्यायस्तुषारबिन्दवः। ‘अवश्यायावसिक्तस्य पुण्डरीकस्य चारुताम्’ (उत्तर० ६।२०)। श्रि {अवश्रि} श्रि (श्रिञ् सेवायाम्)। ‘अधिश्रयणावश्रयणान्तादिः पूर्वापरीभूतो व्यापारकलापः पाकादिशब्दवाच्यः’ (सा० द० १ )। अवश्रयणमधः श्रयणम्। श्रन्थ् {अवश्रन्थ्} श्रन्थ् (श्रन्थ विमोचनप्रतिहर्षयोः)। ‘उदुत्तमं वरुण पाशमस्मदवाऽधमं वि मध्यमं श्रथाय’ (अथर्व० १।८।४।६९)। अवश्रथाय=अवश्रथान=अवस्तान्मोचय। सञ्ज् {अवसञ्ज्} सञ्ज् (षञ्ज सङ्गे)। ‘त्रिवृद् दर्भमयं पवित्रं कृत्वा वसूनां पवित्रमसीति शाखायां शिथिलमवसजति मूले मूलान्यग्रेऽग्राणि’ (आप० श्रौ० १।२।६।८)। अवसजति=ईषल्लग्नं करोति। अवः सङ्गस्यापूर्णतामाह, सा च शिथिलमित्यनेन क्रियाविशेषणेन प्रागेवोक्तेति नार्थोऽवेन। ‘अवसक्तः पितुस्तेऽद्य मृतः स्कन्धे भुजङ्गमः’ (भा० आदि० ४१।३)। स्कन्धेऽवसक्तः=स्कन्धे निहितः। ‘अशिथिलमपराऽवसज्य कण्ठे’ (शिशु० ७।१६)। गाढमालिङ्गयेत्यर्थः। ‘अविज्ञातावसक्तेन दूषिता मम वाससा’ (मृच्छ० १।५४)। अवसक्तेन कृतेषत्स्पर्शेन। अवशब्दः सङ्गस्यासाकल्यमाह। ‘नागदन्तावसक्ता वीणा’ (का० सू० १।४।४)। अवसक्ताऽवलम्बिता। ‘अवसज्य शिलां कण्ठे समुद्रं तर्त्तुमिच्छसि’ (रा० ३।४७।४१)। अवसज्य बद्ध्वा। अवशब्दः सम्यगर्थे स्यादनर्थको वा। ‘स्वं चावसङ्गं पथि निर्मुमुक्षुः’ (सौन्दर० ५।५)। अवसङ्ग आसङ्गः। सद् {अवसद्} सद् (षद्लृ विशरणगत्यवसादनेषु)। ‘अव द्रोणानि घृतवन्ति सीद’ (ऋ० ९।९६।१३)। अवसीद=अवतिष्ठस्वेति सायणः। ‘आस्तिकः सततं शृण्वन्न कृच्छ्रेष्ववसीदति’ (भा० आदि० २।६२)। नावसीदति=न मुह्यति। ‘न हीङ्गितज्ञोऽवसरेऽवसीदति’ (कि० ४।२०)। वचनावसरे न वाचं नियच्छति। अवश्यं वक्तव्यं वक्तीति तात्पर्यार्थः। ‘नास्त्युद्यमसमो बन्धुः कृत्वा यं नावसीदति’ (भर्तृ० २।८६)। अवसीदति=विपद्यते=नश्यति। ‘कथमेत्य विपर्ययं करिणीं पङ्कमिवावसीदति’ (कि० २।६)। कथं विवेकिनी ते मतिरविवेकं प्राप्य नश्यतीत्याह। ‘सीदतामपि कौन्तेय न कीर्तिरवसीदति’ (भा० शां० ७५।२६)। अवसीदति विशीर्यते नश्यति। विशरणगत्यवसादनेषु धातुः पठितः। उपसर्गा द्योतका इत्यव उपसर्गो धातोरर्थमेकत्र नियच्छति। इदमेव द्योतकत्वम्। ‘स रथो धनुषः क्षोभादतीव ह्यवसीदति’ (भा० कर्ण० ३४।१००)। अवसीदति=न्यञ्चति, मज्जति। ‘नावसीदति यथा गुरु प्रयोजनम्’ (काद०)। नावसीदति=न विहन्यते, न नश्यति। ‘सर्वमस्मत्कुटुम्बमवसीदेत्’ (दशकु०)। अवसीदेत्=नश्येत्। ‘उद्धरेदात्मनाऽऽत्मानं नात्मानमवसादयेत्’ (गीता ६।५)। अवसादो हर्षोत्सादो मनोग्लानिः। आत्मानं क्षीणोत्साहं न कुर्यादित्याह। ‘चित्तं हि स्वकार्यादवसादयन्ति’ (यो० सू० १।५० भाष्ये)। निर्विण्णं कृत्वोपरमयन्ति विनिवर्तयन्तीत्यर्थः। ‘तृतीयोऽत्यन्तमात्मानमाचार्यकुलेऽवसादयन्’ (छां० उ० २। २३।१)। अवसादयन् क्लिश्नन्। श्राम्यन्नित्यर्थः। ‘वैद्यासनावसादः’ (सुश्रुत० १।१०९।८)। अवसादः=अधः स्थापनम्। ‘स्वरावसादः’ (सुश्रुत० २।२६६।२०)। स्वरस्योपक्षय इत्यर्थः। ‘धर्यावसादेन हृतप्रसादा वन्यद्विपेनेव निदाघसिन्धुः’ (कि० ३।३८)। धैर्यावलोपः=धैर्यच्युतिः। ‘बन्धनाच्चावसादान्मे श्रेयः प्रायोपवेशनम्’ (रा० ४।५५।११)। अवसादः खेदः (शारीरो मानसश्च)। ‘अलं स्वपक्षावसादशङ्कया’ (माल० १)। अवसादो भङ्गः पराजयः। ‘नन्दनं वानरेन्द्राणां रक्षसामवसादनम्’ (रा० ६।१०८।१२)। अवसादनं हर्षापकर्षकारकम्, चेतोग्लानिकरम्। ‘अवसादनमिति त्वग्रोगस्य कण्डूयायाः कृत्रिमैरुपायैरुत्पादनम्’ (सुश्रुत० २।३॥२०)। ‘उत्सन्नमृदुमांसानां व्रणानामवसादनम्’ (सुश्रुते)। संरोहतो व्रणस्योपर्युपजातस्य मांसस्यापाकरणमिहावसादनमुक्तम्। ‘अति प्रबलपिपासावसन्नानि’ (काद०)। अवसन्नानि=क्षीणशक्तिकानि। ‘कान्तारेष्ववसन्नानाम्’ (भा० वि० ६।२०)। हतोत्साहानामित्यर्थः। ‘पित्रोः सकाशमवसन्नदृशोर्निनाय’ (रघु० ९।७७)। अवसन्नदृशोः=नष्टदर्शनयोः=अन्धयोः। ‘ततस्तेष्ववसन्नेषु सेनापतिषु पञ्चसु’ (रा० ५।४६।३८)। अवसन्नेषूपरतेषु। ‘काश्यपस्तमथावोचदवसन्नोऽसि खेचर’ (बृ० श्लो० सं० ३।१२३)। अवसन्नोऽधरीभूत:=पराजितः। ‘अपन्नदन्नवसन्नवृथामांसानि’ (गौ० ध० २।८।३१)। अवसन्नो व्याधितः। ‘आचारेणावसन्नोपि पुनर्लेखयते यदि’ (याज्ञ० २।७ मिताक्षरायामुद्धृतं कात्यायनवचनम्)। अवसन्नो हीनः। ‘निर्ऋत्यै त्वा इत्यवसन्नां संशीर्णां वा’ (आप० श्रौ० १०।६।१८।१०)। अवसन्ना (गौः) या न शक्नोत्युत्थातुम्। ‘नदीकूलमिव क्लिन्नमवसीदामि’ (रा० ४।२८।५८)। अवसीदामि सोदामि। यथा सीदन्ति मम गात्राणीत्यत्रावो द्योतकस्तथेहापि। ‘आज्यं चावसादयति’ (तै० सं० १।६।९)। अवसादयति अवपातयति। क्रमप्रयोजनं नाम्नां शाकपूण्युपलक्षितम्। प्रकल्पयेदन्यदपि न प्रज्ञामवसादयेत् इति निरुक्तवार्तिककारवाक्यम्। सिच् {अवसिच्} सिच् (षिच क्षरणे)। ‘को हि क्षते क्षारमिवावसिञ्चेत्’ (अवदा० जा० २६, २९)। अवसिञ्चेत्=उपरि पातयेत्। ‘मौञ्जैः पर्वसु बद्ध्वा पिञ्जूलिभिराप्लावयति’ (कौ० सू० ३२।३,४)। अवसिञ्चति वा। ‘दूरादावसथान्मूत्रं दूरात्पादावसेचनम्’ (मनु० ४।१५१)। पादावसेचनम्=पादप्रक्षालन जलशेषः। ‘प्रदीपैः काञ्चनैस्तत्र गन्धतैलावसेचितैः’ (भा० भीष्म० ९७।३१)। अवसेचितैः=कृतावसेकैः। अवसेको नाम तैलस्य प्रदीपेन्तरासेचनम्। ‘शीतलेन जलेनैनं मूर्च्छन्तमवसेचयेत्’ (सुश्रुत० सूत्र० २७ )। अवसेचयेत् तत्र काश्चन विप्रुषोऽवपातयेत्। अवशब्दः क्षारणस्याल्पतामाह। स्रु {अवस्रु} स्रु (स्रु गतौ)। ‘उदकानि च दूषयेत्, अवस्रावयेच्च’ (कौ० अ० १२।५।१४)। अवस्रावयेत् परिवाहयेत्। ‘यो महत्यर्थसमुदये स्थितः कदर्यः सन्निधत्तेऽवनिधत्ते ऽवस्रावयति’ (कौ० अ० २।९।२५)। अवस्रावयति विषयान्तरं (देशान्तरं) संक्रमयति। ‘कोशदण्डनिचयरक्षाविधानान्यवस्रावयिष्यामि’ (कौ० अ० ९।४।८)। अवस्रावयिष्यामि ध्वंसयिष्यामि। सृज् {अवसृज्} सृज् (सृज विसर्गे)। ‘अव राजन्पशुतृपं न तायुं सृजा’ (ऋ० ७।८६।५)। अवसृज=मुञ्च। ‘प्रथमोत्पादितं मेध्यमश्वमवासृजः’ (भा० वन० १२।१८)। विसृष्टवानसि, अमुञ्च इत्यर्थः। ‘वृत्रस्य स ततः क्रुद्धो घोरं वज्रमवासृजत्’ (भा०)। अवासृजत्=प्राक्षिपत्=प्राहरत्। ‘पत्न्या चानुगतो दुःखी वने प्राणानवासृजत्’ (हरि० १।१४।५)। अवासृजत्= पर्यत्यजत्=अजहात्। ‘य आस्यन्ये अवासृजन्’ (अथर्व० ४।६।७)। अवासृजन्=समीपस्थाः प्राक्षिपन्। ‘तासु वीर्यमवासृजत्’ (हरि० १।१।२७)। रेतोऽसिञ्चदित्याह। ‘अथैनं कामेष्ववसृजेत्’ (चरक० सूत्र० १५।१७)। निर्यन्त्रणं कुर्यादित्यर्थः। ‘तान्पण्डितो नावसृजेत् परेषु’ (भा० सभा० ६६।७)। तानतिवादान् परेषु परान्प्रति नावसृजेन्न मुञ्चेन्न मुखान्निःसारयेदित्यर्थः। ‘तान्पण्डितो नावसृजेत्परेभ्यः’ (भा० उ० ३४।८०)। ‘प्रमादादरण्ये पशूनुत्सृष्टान्दृष्ट्वा ग्राममानीय स्वामिभ्योऽवसृजेत्’ (आप० ध० २।२८।८)। अवसृजेत्=अर्पयेत्। ‘सूर्याया वहतुः प्रागात्सविता यमवासृजत्’ (ऋ० १०।८५।१३)। अवासृजत् प्राजत् प्रासुवत्। ‘अवसृष्टा परापत शरव्ये ब्रह्मसंशिते’ (अथर्व० ३।१९।८)। अवसृष्टा=धनुषो विनिर्मुक्ता। ‘यथेषुका परापतदवसृष्टाधि धन्वनः’ (अथर्व० १।३।९)। उक्तोऽर्थः। ‘बृहस्पतिनावसृष्टां सर्वे देवा अधारयन्’ (अथर्व० १४।२।५३)। ‘सृजदर्णंस्यव यद् युधा गाः’ (ऋ० १।१७४।४)। अवासृजत्=अवासृजः। पुरुषव्यत्ययः। अवाङ्मुखमपातयः। अर्णांसि जलानि। ‘समुद्रमनयत्पार्थं तत्र चैनमावासृजत्’ (भा० वन० १८७।२४)। अवासृजत् अधोऽक्षिपत्। ‘सुपेशसं मा ऽ व सृजन्त्यस्तम्’ (ऋ० ५।३०।१३)। गृहं गन्तुमनुजानन्तीत्याह। ‘इन्द्रमेव तत् स्वायां दिशि प्रीत्वा ऽवसृजति’ (शां० ब्रा० २।२)। उक्तोऽर्थः। ‘अव द्रुग्धानि पित्र्या सृजा नोऽव या वयं चकृमा तनूभिः’ (ऋ० ७।८६।५)। अवसृज विमुञ्च, अस्मत्तो विश्लेषय। ‘अव वृष्टिं सृजतं जीरदानू’ (ऋ० ५।६२।३)। अवसृजतम् अधः प्रेरयतम्। ‘वनस्पतिरवसृष्टो न पाशैः’ (तै० ब्रा० २।६।८।४)। अवसृष्टो मुक्तः। सृप् {अवसृप्} सृप् (सृप्लृ गतौ)। ‘असौ योऽवसर्पति नीलग्रीवो विलोहितः’ (वा० सं० १३।७)। अवसर्पति=अवाचीनं सर्पति सरति। ‘तदप्येतद् उत्तरस्य गिरेर्मनोरवसर्पणम्’ (श० ब्रा० १।८।१।६)। अवसर्पणमवरोहरणम्। सो {अवसो} सो (षो अन्तकर्मणि)। ‘अव स्य हरी वि मुचा सखाया’ (ऋ० ६।४०।१)। अवस्य। अवोपसृष्टस्य अवस्यतेर्लोण्मध्यमैकवचने रूपम्। सखायौ हरी वाजिनौ बिषितौ कुर्वित्याह। ‘स्यतिरुपसृष्टो विमोचने’ (नि० १।१७)। ‘अवस्यति हैतद्यद् गार्हपत्यं चिनोति। … य उ वैके चाग्निचितोऽस्यामेव तेऽवसिताः’ (श० ब्रा० ७।१।१।१)। अवस्यति=स्वस्यावस्थितिं करोति। ‘स्वकृत इरिणे नावस्येत्’ (आप० श्रौ० ५।७।२५।९)। नावस्येत्=न तिष्ठेत्। इरिणेऽतृणे। ‘अगदः सोमेन पशुनेष्ट्येष्ट्वाऽवस्येत्’ (आश्व० गृ० ४।१।४)। अवस्येत् गृहं प्रविश्य वसेदिति हरदत्तः। ‘यानि वा इमानि पृथिव्याश्चित्राणि तानि नक्षत्राणि तस्मादश्लीलनामानि चित्रे नावस्येन्न यजेत’ (तै० ब्रा० १।५।२।६)। अवस्येत् निवसेदिति सायणः। ‘आद्यन्तयोः पृथगवस्यसि मध्यतश्च’ (भा० पु० ७।९।३०)। अवस्यसि=स्थितो भवसि। कारणत्वेनावधित्वेन च विरामं करोषीति श्रीधरः। ‘प्रतिष्ठा वा एतस्य एष्टव्या यः कृषिमवस्यति’ (काठक० १७।१२)। ‘शक्तिर्ममावस्यति हीनयुद्धे’ (कि० १६।१७)। अवस्यति=समाप्तिमेति, क्षीयते। ‘वाणीं काणभूजीमजीगणदवासासीच्च वैयासिकीम्’ (मल्लिनाथः संजीवन्या उपक्रमे)। अवासासीत्=निरचिनोत्, निश्चितमजानात्। ‘अवसेयाश्च कार्याणि धर्मेण पुरवासिनाम्’ (भट्टि० १९।१२)। अवसेयाः=जानीयाः। आशिषि लिङि प्रयोगः। ‘देवयजन एवैनं तदवसाययति’ (ऐ० ब्रा० ३।२)। उपवेशयतीत्यर्थः। ‘अवसानं जोषयेत्’ (आश्व० ग० २।७।२, गो० गृ० ४।७।२)। अवसानं वास्तु। ‘यमो ददात्यवसानमस्मै’ (ऋ० १०।१४।९)। अवसानमावासः। दहनस्थानमिति सायणः। ‘ददाम्यस्मा अवसानमेतत्’ (अथर्व० १८।२।३७)। अवस्यन्ति निवसन्त्यत्रेत्यवसानमावासस्थानम्। ‘अवसानं भवत्वत्र’ (भा० उ० ३१।१९)। अवसानं वसतिस्थानम्। ‘दोहावसाने पुनरेव दोग्ध्रीम्’ (रघु० २।२३)। दोहस्यान्ते दोहकर्मणि परिणते सति। ‘तच्छिष्याध्ययननिवेदितावसानाम्’ (रघु० १।२) अवसानं विरामः, अन्तः। ‘अवसानेऽङ्गराजस्य योद्धव्यं भवता किल’ (वेणी० ५।३९)। अवसानं निधनम्। ‘इदमुच्छ्रेयोऽवसानमागाम्’ (अथर्व० १९।१४।१)। अवस्यति पर्याप्तं भवति प्रयाणमत्र स्थाने इत्यवसानम्। ‘विमुच्या वयोऽवसायाश्वान्’ (ऋ० १।१०४।१)। अवसाय=वियोज्य। ‘स्यतिरुपसृष्टो विमोचने’ (नि० १।१७)। ‘अवसितं हसितं प्रसितम्’ (भट्टि० १०।६)। अवसितम्=समाप्तम्=अपगतम्। ‘अवसितो दर्शनार्थः’ (माल० २)। उक्तोऽर्थः। ‘नवावसिते वैनमाहरेयुः’ (श० ब्रा० २।३।२।८)। नवे गृह इत्याह। ‘शरवर्षैरवसायमाश्रयाशः’ (शिशु० २०।७२)। अवसायः=अन्तः=नाशः। ‘अवसायो भविष्यामि दुःखस्यास्य कदा न्वहम्’ (भट्टि० ६।८१)। अवसायः=समापकः। ‘अत्रा युक्तोऽवसातारमिच्छात्’ (ऋ० १०।२७।९)। अवसातारम्=विमोक्तारम् ‘अवसेन वा अध्वानं यन्ति’ (श० ब्रा० २।६।२।१७) अवसः पाथेयं पथ्यदनम्। अन्तावसायी श्वपचे मुनिभेदे च नापिते (मेदिनी)। अत्रावपूर्वस्य स्यतेर्निवासोऽर्थ इति प्रव्यक्तम्। ‘तस्य सप्त पदानि समस्यावस्येत्।’ (शां० ब्रा० ३।२)। अवस्येत् समाप्तिं कुर्यात्, विरमेत्। ‘अब स्यतं मुञ्चतं यन्नो अस्ति तनूषु कृतमेनो अस्मत्’ (तै० सं० १।८।२२)। अवस्यतमवसाययतं नाशयतम्। ‘नवाऽवसिते वा’ (का० श्रौ० ४।१३।८)। इदं पुस्तके न्यस्तचरं भूयो वैशद्यायेहानूद्यते। अवसितं गृहम्। लोके उदवसितं गृहमुच्यते। तथा चामरः पठति–गृहं गेहोदवसितम् इति। स्वामी तु सिनोते र्व्युत्पत्तिमाह। ‘साक्षरः पदान्तो ऽवसितः’ (ऋक्तन्त्रे २।२।८)। साक्षरं समानाक्षरं पदान्तो ऽवसितोऽनुनासिको भवतीति वृत्तिः। ‘यत्कामस्तदवस्यति’ (भा० पु० ११।१५।५)। तस्य कामस्य परां सीमानमधिगच्छतीत्यर्थः। स्कन्द् {अवस्कन्द्} स्कन्द् (स्कन्दिर् गतिशोषणयोः)। ‘पुरीमवस्कन्द लुनीहि नन्दनम्’ (शिशु० १।५१)। अवस्कन्द=आक्राम। ‘स नद्यवस्कन्दमुपास्पृशच्च’ (भट्टि० २।११)। नदी नदीमवस्कद्यावतीर्येत्याह। ‘अवस्कन्दं करिष्यामि शिबिरेऽस्याद्य दुष्करम्’ (भा० सौप्तिक० ३।२७)। अवस्कन्दः=आक्रमणम्। ‘न नाम प्रतिबन्धेन न चावस्कन्दकर्मणा। शक्य एष गिरिस्तात देवैरप्यवमर्दितुम्’ (हरि० २।४२।४५)। अवस्कन्देन=उपर्युत्प्लवनेन। ‘रथादवस्कन्द्य’ (भा० पु० १०।३८।२६)। अवस्कन्द्य=अवप्लुत्य। ‘नद्यवस्कन्दमुपास्पृशच्च’ (भट्टि० २।११)। नद्यवस्कन्दमिति णमुलन्तम्। अवस्कन्द्य=अवतीर्य। कॄ {अवकॄ} कॄ (कॄ विक्षेपे, स्कॄ= कॄ सुट्)। ‘रोधांसि धीरमवचस्करिरे महोक्षाः’ (शिशु० ५।६३)। अवचस्करिरे=आलिलिखुः। काशिकायां त्वत्रार्थेऽपोपसर्गः प्रयुक्तः-अपस्किरते वृषभो हृष्टः। गृहद्वाराशुचिस्थानरथ्यावस्करशोधनम् (नारदः)। अवस्करोऽन्नमलम्। अवकरेर्थेप्यस्य प्रयोगो दृश्यते। स्तम्भ् {अवस्तम्भ्} स्तम्भ् (स्तम्भू रोधने, धारणे वा सौत्रो धातुः)। ‘अघानि हिम्मकोयोधैरवाष्टम्भि यशोधरः’ (राज० ६।२५०)। अवाष्टम्भि=अग्राहि। अवष्टब्धो धृत इत्यर्थः। ‘अवष्टब्धा सेना’ (पा० ८।३।६८ सूत्रे काशिकायाम्)। समीपस्थेत्यर्थः। अवष्टब्धा गौः। निरुद्धा सती समीपस्थेति तत्त्वबोधिनी। ‘पतिव्रता च सुश्रोणी अवष्टब्धा च जानकी’ (रा० ५।५९।२३)। मया दृष्टेति हनूमद्वचः। अवष्टब्धा=निरुद्धगमना। ‘शोधयेत्पूर्ववादं तु यावन्नोत्तरदर्शनम्। अवष्टब्धस्योत्तरेण निवृत्तं शोधनं भवेत्’ (याज्ञ० २।३ इत्यत्र मिताक्षरायामुद्धृतं नारदवचनम्)। अवष्टब्धस्य प्रतिबद्धस्य। ‘अवष्टब्धधनुं रामं क्रुद्धं तं रिपुघातिनम्’ (रा० ३।२५।१)। अवष्टब्धधनुम्=गृहीतधनुषम्। अवलम्बितकार्मुकम्=धृतकोदण्डम्। ‘अवष्टब्धं च मे राम नक्षत्रं दारुणैर्ग्रहैः’ (रा० २।४।१८)। आक्रान्तमित्याह। ‘प्रकृतिं स्वामवष्टभ्य’ (गीता० ९।८)।स्वामधिष्ठायेति पाठान्तरम्। ‘वृद्धो भार्यामवष्टभ्य’ (रा० )। आधृत्य। तस्याः कृत इति तात्पर्यार्थः। ‘कोसलनृपतेर्द्वारमवष्टभ्य’ (रत्ना० ४)। रुद्ध्वेत्यर्थः। ‘अवष्टभ्यासौ माम्’ (महावीर० ५।५)। परिष्वज्य, उपगुह्य। ‘क्रोडविभागेन मामवष्टभ्य’ (काद०)। उक्तोऽर्थः। ‘तिमिरेणावष्टभ्यमाने जीवलोके’ (काद०)। अवगुण्ठ्यमाने, आच्छाद्यमान इत्यर्थः। ‘अवष्टभ्यमान इव जलधरैः’ (का०)। उपरुध्यमानः, पुरः सरणाद् वार्यमाणः। ‘अथ शोकं समुत्सृज्य…स्वावष्टम्भेन’ (कथा० ६।२२)। स्वावष्टम्भेन=आत्मावलम्बनेन। ‘प्रसन्नवदनो हृष्टः…सावष्टम्भो नरः शुचिः’ (पञ्चत० १।२१५)। अवष्टम्भोऽध्यवसायः, निर्भीकं शक्तिश्रद्धानं वा। ‘तत्कथमहं धैर्यावष्टम्भं करोमि’ (पञ्चत० १)। धैर्यस्यावलम्बनम् आश्रयणम्। ‘खड्गलतावष्टम्भनिश्चलः’ (मालती० ३)। अवष्टम्भोऽवलम्ब आश्रयः। ‘मेरोश्चतुर्दिशमवष्टम्भगिरय उपक्लृप्ताः’ (भा० पु० ५।६।११)। उक्तोऽर्थः। सावष्टम्भम्=सगर्वम्। ‘सावष्टम्भाकृतिना’ (काद०)। सावष्टम्भा ओजस्विन्याकृतिर्यस्य तेन। ‘ईदृशोऽस्यावष्टम्भः’ (रत्ना० ४)। अध्यवसायः, निश्चयः। ‘पलायनमवष्टम्भो वा’ (पञ्चत० ४)। स्थिरीभूय विरोध इत्यर्थः। ‘रघोरवष्टम्भमयेन पत्त्रिणा’ (रघु० ३।५३)। स्तम्भरूपेणेति मल्लिनाथः। अवष्टम्भः स्वर्णम्, तन्मयेन तद्विकारेणेत्येवमपि शक्यं व्याख्यातुम्। ‘अवष्टब्धावथ क्षिप्त्वा पादौ शङ्करपाणिना’ (स्कन्दपु० मा० कौ० (२) २७।७६)। अवष्टब्धौ=अवलम्बितौ। ‘अवष्टब्धसहायश्च’ (रा० ४।१५।१३)। परिगृहीतसहाय इत्यर्थः। स्तॄ {अवस्तॄ} स्तॄ (स्तॄञ् आच्छादने)। ‘शरासनज्यातलवारणध्वनिः…प्रकम्पयन्गामवतस्तरे दिशः’ (कि० १४।२९)। अवतस्तरे=आच्छादयामास। व्यानश इत्यर्थः। ‘उरसि रसादवतस्तरे स्तनाभ्याम्’ (शिशु० ७।४७)। अवतस्तरे=उपजुगुहे। ‘नभोऽवस्तीर्यते जृम्भकैः’ (उत्तर०)। आच्छाद्यत इत्यर्थः। ‘अवस्तारो जवनिका।’ (पा० ३।३।१२० इत्यत्र काशिका)। ‘आवसथं दद्यादुपरिशय्यामुपस्तरणमुपधानं सावस्तरणम्’ (आप० ध० २।३।६।१५)। अवस्तरणमुपरिपटः। ‘सिद्धं कालमप्राप्तं करोत्यप्राप्तं प्राप्तं वेत्यवस्तारः’ (कौ० अ० २।८।१०)। ‘अवे तॄस्त्रोर्घञ्’ (पा० ३।३।१२०) इति सूत्रे ऽवस्तारो जवनिकेति वृत्तिः। स्था {अवस्था} स्था (ष्ठा गतिनिवृत्तौ)। ‘मा रायो राजन्सुयमादवस्थाम्’ (ऋ० २।२७।११)। माऽवस्थाम्=दूरे मा स्थाम्। वियुक्तो मा स्म भूवम् इत्यर्थः। ‘सोऽवतिष्ठति’ (श० ब्रा० ५।४।३।२२)। अवरोहतीत्याह। ‘क्षणमप्यवतिष्ठते श्वसन्यदि जन्तुर्ननु लाभवानसौ’ (रघु० ८।८७)। अवतिष्ठते=तिष्ठति, ध्रियते। ‘समुद्रमासामवतस्थे अग्रिमा’ (ऋ० ५।४४।९)। ‘अयं यो भूरिमूलः समुद्रमवतिष्ठति’ (अथर्व० ६।४३।२)। अवक्रम्य तिष्ठति। उभयत्रावपूर्वस्तिष्ठतिः सकर्मकः। ‘मयि सृष्टिर्हि लोकानां रक्षा युष्मास्ववस्थिता’ (कु० २।२८)। अवस्थिता=स्थिता। लम्बत आयत्तेति तात्पर्यार्थः। ‘ते कपि तं समासाद्य तोरणस्थमवस्थितम्’ (रा० ५।४३।२७)। अवस्थितं सज्जम्, जागरूकम्। ‘अवस्थितमसम्भ्रान्तं’ (माम्) (रा० ५।५८।३९)। अवस्थितो निश्चेष्टः। ‘विपर्यये तु पितुरस्याः समीपनयनमवस्थितमेव’ (शा० ५)। अवस्थितम्=व्यवस्थितम्=निर्णीतम्। ‘नारीर्हत्वाऽनवस्थिताः’ (मनु० ११।१३८)। अनवस्थिताः=इत्वरीः, स्वैरिणीः, असंस्थुलाः। ‘आदित्यं वौशनसं वाऽवस्थाय प्रयोधयेत्’ (आश्व० गृ० ३।१२।१६)। ‘ततो निर्याय कौरव्य अवस्थाप्य च तद्बलम्’ (भा० वन० १६।२९)। अवस्थाप्य=सान्त्वयित्वा, समाहितं कृत्वा। ‘द्वैराज्यमवस्थापयितुकामोऽस्मि’ (माल० ५)। प्रतिष्ठापयितुमना इत्याह। ‘न शक्नोमि हृदयमवस्थापयितुम्’ (उत्तर० ४)। अवस्थापयितुम्=स्थिरीकर्तुम्। ‘एषो अपश्रितो वलो गोमतीमवतिष्ठति’ (ऋ० ८।२४।३०)। अवतिष्ठति अधितिष्ठति। ‘वेदकावेदकयोः कृतसमर्थावस्थयोर्देशाग्रामजातिगोत्रनामकर्माणि चाभिलिख्य…’ (कौ० अ० ३।१।१७)। अवस्थः प्रतिभूः, लग्नकः। ‘कृतप्रतिघातावस्थः सूचकः’ (कौ० अ० २।८।२९)। अवस्था प्रातिभाव्यम्। ‘अवस्थानं यदैव त्वमासिष्यसि परन्तप’ (रा० ४।५४।१६)। अवस्थाने बिलेऽन्तः स्थितिम्। अवोऽधोर्थे। स्ना {अवस्ना} स्ना (ष्णा शौचे)। ‘अन्यस्य चावस्नातं दूरतः परिवर्जयेत्’ (भा० अनु० १०४।५९)। अवस्नातं यत्रान्येन पूर्वं स्नातम्। स्मि {अवस्मि} स्मि (ष्मिङ् ईषद्धसने)। ‘अव स्मयन्त विद्युतः पृथिव्याम्’ (ऋ० १।१६८।८)। अवाङ्मुखं प्रकाशन्त इत्याह। स्यन्द् {अवस्यन्द्} स्यन्द् (स्यन्दू स्रवणे)। ‘नट अवस्यन्दने इति धातुपाठः।’ अवस्यन्दनं नाट्यम्। ‘पूर्वमविवक्षितस्यार्थस्यानन्तरं स्ववावये समारोपो नाट्ये ऽवस्यन्दितमुच्यते।’ तथा च दर्पणकारस्तल्लक्षणमाह। स्रंस् {अवस्रंस्} स्रंस् (स्रंसु अवस्रंसने)। ‘लवि अवस्रंसन इति धातुपाठः।’ अवशब्दोऽधोवचनो यथान्यत्र-अवलम्बन्ते तरुशाखासु वल्कलानि यतीनाम्। ‘परिस्खलितगतिरवस्रस्तवासा: समायातः’ (तन्त्रा० १।३)। श्लथीभूतपतितवसन इत्यर्थः। ‘अंसावस्रंसिनः शापशासनपट्टस्य’ (हर्ष० १)। अंसस्याधः पतत इत्यर्थः। स्वप् {अवस्वप्} स्वप् (ञिष्वप् शये)। ‘अथ रात्र्यां व्यतीतायामवसुप्तमनन्तरम्’ (रा० २।५६।१)। अवसुप्तमीषत् सुप्तम् इति तिलककारो रामः। ‘तं शब्दमवसुप्तस्तु जटायुरथ शुश्रुवे’ (रा० ३।५०।१)। उक्तोऽर्थः। स्थानेऽवशब्दप्रयोगो वश्यवाचः कवेः। ईषत्सुप्त एव शब्दं शृणुयान्न प्रसुप्तः सुषुप्तो वा। ‘इयं पद्मावत्यवसुप्ता (स्वप्न० ५)। अत्रास्थानेऽवः। न ह्यत्र स्वापस्याल्पताऽभिप्रेता। लेखकप्रमादो वाऽयं स्यात्। ‘अचकितमवसुप्तं पाण्डवानामनीकम्। निशि सुनिशितशस्त्रो द्रोणसूनुर्जघान’ (का० नी० सा० १९।७१)॥ अत्रावः सुतमामनिष्टः, अर्थं हि विपर्यासयति। गाढं सुप्तानामेव पाण्डवानां वधः शक्यो द्रौणिना न त्ववसुप्तानामीषत्सुप्तानाम्। मन्ये कामन्दकोऽत्रानर्थकमवं प्रयुङ्क्ते स्वापमात्रं च विवक्षते। स्वृ {अवस्वृ} स्वृ (स्वृ शब्दोपतापयोः)। ‘अव स्वराति गर्गरः’ (अथर्व० २०।९२।६)। मन्दं शब्दायत इत्यर्थः। हन {अवहन} हन (हन हिंसागत्योः)। ‘व्रीहीनवहन्ति।’ **उलूखले मुसलेनावताड्य तुषं विविनक्ति। अवासां जहि शर्धो यातुमतीनाम्’ (ऋ० १।१३३।३)। अवजहि=चूर्णय। ‘अवैनान् दुन्दुभे जहि’ (अथर्व० ५।२०।१)। संचूर्णय, संपिण्ड्ढि। ‘अव ब्रह्मद्विषो जहि’ (अथर्व० २०।९३।१)। ‘उद्यंस्त्वं देव सूर्य सपत्नानव मे जहि’ (अथर्व० १३।१।३२)। उक्तोऽर्थः। अत्रोदाहरणेषु सर्वत्रावोऽयमुपसर्गः साकल्यमाह क्रियाया नासाकल्यं यथाऽन्यत्र। इदमवश्यमभ्युपेयम्। व्यवहारोऽत्र मानम्। ‘कर्णावघातानिपुणेन च ताड्यमाना दूरीकृताः करिवरेण’ (तरङ्गभङ्गाः) (नी० प्र० २)। अवघातः=प्रहारः। ‘अधरे दत्तदन्तावघाते’ (सा० द०)। उक्तोऽर्थः। अवधातो व्रीहीणाम्। अवघातः कण्डनम्। अवहननम्=कण्डनम्। ‘अवहननायोलूखलम्।’ (पा० २।१।३६। वृत्तौ)। अवहननमिति फुप्फुसस्यापि समाख्या भवति तथा च याज्ञवल्क्ये प्रयोगः-वपा वसाऽवहननम् (३।९४)। ‘वज्रेणावहतः शयाम्’ (=शेताम्) (अथर्व० ६।१३४।२)। अवः साकल्ये। ‘अथो अवघ्नती हन्त्यथो पिनष्टि पिंषती’ (ऋ० १।१९१।२)। (विषौषधिः) अवघ्नती=अवहन्यमाना कण्ड्यमाना। ‘नासुष्वेरापिर्न सखा न जामिर्दुष्प्राव्यो ऽवहन्तेदवाचः’ (ऋ० ४।२५।६)। अवहन्ता पराहन्ता पराणोदयिता। हिंसिता, चूर्णयिता। ‘स्वर्भानोरध यदिन्द्र माया अवो दिवो वर्तमाना अवाहन्’ (ऋ० ५।४०।६)। अवाहन् अपनुदसीत्यर्थः। ‘अव रक्षो दिवः सपत्नं वध्यासम् इत्यवहन्ति’ (आप० श्रौ० १।१९।१०)। अववध्यासम् पराणुद्याम्। हस् {अवहस्} हस् (हसे हसने)। ‘यच्चावहासार्थमसत्कृतोसि’ (गीता० ११।४३)। अवहासः=प्रहासः परिहासः। ‘अवहासं ततो मुक्त्वा रावणो वाक्यमब्रवीत्’ (रा० ७।१८।८)। अवहासः सनिन्द उपहासः। ‘कथं नु सर्वलोकस्य नावहास्या भवेमहि’ (भा० द्रोण० ७५।३)। अवहास्याः=उपहासयोग्याः। अन्तर्लीनमवहस्य। इहावहासः स्मितपर्यायः। सार्थकोऽवशब्दः। ‘तत्रावहसितश्चासीत् प्रस्कन्दन्निव संभ्रमात्’ (भा० आदि० १।१३६)। अवहसितोऽनादरेणोपहसितः। अवशब्दोधोऽर्थे। हा {अवहा} हा (ओहाक् त्यागे)। ‘परायद्भ्योऽवहीये सखिभ्यः’ (ऋ० १०।३४।५)। अवहीये=पृष्ठतस्त्यज्ये। ‘अस्मास्ववहीनेषु’ (शा०)। उक्तोर्थः। ‘अवहीनाः कथाः’ (दशकु०)। अवहीनाः=अवसिताः=विरताः। ‘विक्रियायाश्च सद्भावे नित्यत्वमवहीयते’ (तत्त्वसं० २९५)। अवहीयते हीयते। नार्थोऽवेन। अस्थाने चायम्। ‘मा वयमेतमवहाय परा गाम’ (काठक सं० ७।१२)। अवहाय पृष्ठतो विहाय। ‘तुग्रो ह भुज्युमश्विनोदमेघे रयिं न कश्चिन्ममृवाँ अवाहाः’ (ऋ० १।११६।३)। अवाहाः=अवस्तादहासीत्। हु {अवहु} हु (हु दानादनयोः, प्रीणने चेत्येके)। ‘अव स्म यस्य वेषणे स्वेदं पथिषु जुह्वति’ (ऋ० ५।७।५)। अवजुह्वति अधोमुखं जुह्वति। हृ {अवहृ} हृ (हृञ् हरणे)। ‘समादिष्टो मया क्षिप्रं धनूंष्यवहरोत्तर’ (भा० वि० ४०।२)। अवहर=अवतारय। अवोऽधोऽर्थे। ‘स्वान्यनीकानि बीभत्सुः शनकैरवहारयत्’ (भा० द्रोण० १६।५१)। अवहारयत्=अवाहारयत्=प्रतिसमहरत्। ‘रतिं चावहरेत्समम्’ (यो० वा० ५।२४।४४)। अवहरेत्=परिहरेत्। ‘अवहरत्यग्नेऽभ्यावर्तिन्निति’ (का० श्रौ० १६।५।१५)। अवहरति=आत्मसमीपं प्रापयति। श्याद्व्यधेति (३।१।१४१) सूत्रेण णप्रत्ययेऽवहारशब्दः कर्तरि साधितः। अवहरति नीचैरप्सु कर्षतीत्यवहारो ग्राहः। अवहारश्चौर इत्याभिधानिकाः। प्रयोगस्तु नयनयोरयनं न यातः। ‘संभवत्यवहरति पचति’ (पा० ५।१।५२) सूत्रे प्रस्थमवहरति स्थाली प्रास्थिकीत्युदाहरणं काशिकायाम्। उपसंहरणमवहार इति च तत्रैव। आधारादाधेयप्रमाणस्य न्यूनताऽवहार इति पदमञ्जर्यां हरदत्तः।** ‘क्रियतामवहारोऽस्माद् युद्धाद् ब्राह्मणसंवृतात्’ (भा० आदि० १९०।३५)। अवहारः कञ्चित्कालं युद्धविरामः। ‘एवं राजन्नवहारो बभूव’ (भा० उ० १८२।३०)। ‘ततोऽवहारः सैन्यानां तव तेषां च भारत’ (भा० भीष्म० ४८।१२०)। शिबिरं प्रति संहार इहावहार उक्तः। ‘अर्भकमवहृतं भवति’ (नि० ३।२०)। अवहृतमूनपरिमाणम् इति स्कन्दस्वामी। ‘उत्तरां जुहूमध्युह्य प्राचीमवहृत्य जुहोति’ (का० श्रौ० ३।२।२४)। अवहृत्य=अवतार्य। ‘आधिश्चोपनिधिश्चोभौ न कालात्ययमर्हतः। अवहार्यौ भवेतां तौ दीर्घकालमवस्थितौ’ (मनु० ८।१४५)॥ अवहार्यौ= प्रत्यर्पणीयौ। ‘अवहार्यो भवेच्चैव सान्वयः षट्शतं दमम्’ (मनु० ८।१९८)। अवहार्यः=दण्ड्यः, षट्शतं दमं दाप्य इत्यर्थः। ‘युद्धावहारिकं यच्च पितुः स्यात्स हरेत्तु तत्’ (भा० अनु० ४७।४९)। युद्धेऽवह्रियतेऽपह्रियते जयेन प्राप्यते रथगजायुधकवचादिकं तद् युद्धाऽवहारिकम् प्रधनधनम्। ‘धर्म्यं शुल्कमवहारयेत्’ (अधिकृतैः) (आप० ध० २।१०।२६।९)। ग्राहयेदित्यर्थः। ‘कच्चिदभ्यागता दूराद्वणिजो लाभकारणात्। यथोक्तमवहार्यन्ते शुल्कं शुल्कोपजीविभिः’ (भा० सभा० ५।१४)॥ अवहार्यन्ते=दाप्यन्ते। ‘आयव्ययनीवीनामग्राणि श्रुत्वा नीवीमवहारयेत्’ (कौ० अ० २।७।१८)। अवहारयेत् कोशं प्रति प्रेरयेत्। नीवी परिशेषः। अग्रं सम्पिण्डितो राशिः। ‘अवहृत्योपरिनाभि धारयन्’ (का० श्रौ० १६।३।८)। अवहृत्य नीचैरवतार्य।">
  <meta itemprop="wordCount" content="10087">
  <meta name="twitter:card" content="summary">
  <meta name="twitter:title" content="०७२ अव">
  <meta name="twitter:description" content="अज् {अवाज्} अज् (अज गतिक्षेपणयोः)। ‘श्रोणामेक उदकं गामवाजति’ (ऋ० १।११६१।१०)। उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः। अत् {अवात्} अत् (अत सातत्यगमने)। ‘अश्मास्यवतम्’ (ऋ० २।२४।४) इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः’ (नि० १०।१३)। अद् {अवाद्} अद् (अद भक्षणे)। ‘अव रुद्रमदीमहि’ (वा० सं ३।५८)। अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः। अन् {अवान्} अन् (अन प्राणने)। ‘स वै सकृदवान्यात्’ (श० ब्रा० ११।१।६।३२)। अवाम्यात्=निश्वस्यात्। ‘एतां दिशमनवानन्त्सृत्वा कुम्भं प्रक्षीयानपेक्षमाण एहि’ (श० ब्रा० १३।८।३।४)। अनवानन्=अनिश्वसन्। ‘व्याहृतीर्जपित्वाऽनवानम्’ (सत्या० श्रौ० २१।२।२)। अनवानम् अनुच्छ्वासम्। अय् {अवाय्} अय् (अय गतौ)। ‘अवायन्तां पक्षिणः’ (अथर्व० ११।१२।८)। अवाङ्मुखा निपद्यन्तामित्यर्थः। अर्ज् {अवार्ज्} अर्ज् (अर्ज षर्ज अर्जने)। ‘तामवार्जन्ति’ (श० ब्रा० ४।५।८।११)। उत्सृजन्तीत्यर्थः। अस् {अवास्} अस् (असु क्षेपे)। ‘प्रथमपातिनं शकलमवास्य’ (आप० श्रौ० ७।३।२०)। अवास्य=नीचैः क्षिप्त्वा। ‘यूपशकलमवास्यति’ (तै० सं० ६।३।४।२०)। अवास्यति गर्ते क्षिपति। अवशब्दोऽधोर्थे। आप् {अवाप्} आप् (आप्लृ व्याप्तौ)। ‘विदुस्ते वीर कर्माणि नानवाप्तानि कानि चित्’ (भा० सभा० ५।३४)। अनारब्धानीत्यर्थः। ‘पैतृकं तु पिता द्रव्यमनवाप्तं यदाप्नुयात्’ (मनु० ९।२०९)। अनवाप्तम् पित्राऽसामर्थ्येनोपेक्षितत्वादप्राप्तम्। ‘हस्तावापेन गच्छन्ति नास्तिकाः किमतः परम्’ (भा० शां० १८१।५)। हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः। इ {अवे} इ (इण् गतौ)। ‘मा नो द्यूतेऽवगान्मा समित्याम्’ (अथर्व० १२।३।४६)। माऽवगात्=मा प्रणशत्=माऽपहारि। ‘अवैतु पृश्नि शेबलम्’ (अथर्व० १।११।४)। अवैतु=अर्वाक् पततु। ‘यथा वातो यथा वनम्… एवा त्वं दशमास्य सहावेहि जरायुणा’ (ऋ० ५।७८।८)। अवेहि=अवाङ् इहि, नीचैर्याहि, निष्क्राम। ‘समानमेतदुदकमुच्चैत्यव चाहभिः’ (ऋ० १।१६४।५१)। उदेति चावैति च। उच्चैरेति अर्वाङ् चैतीत्यर्थः। ‘अव ते हेडो वरुण नमोभिरव यज्ञेभिरीमहे’ (ऋ० १।२४।१४)। अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्। ‘अव तदेन ईमहे तुराणाम्’। (ऋ० ७।५८।५)। ‘गोत्रचरणाच्छलाघात्याकारतदवेतेषु’ (पा० ५।१।१३४)। इह तदवेतः=तत्प्राप्तः। तदवगतवान् वा। गार्गिकामवेतः। ‘एको मासः संवत्सरस्यानवेतः स्यात्’ (तै० सं० २।६।३।५)। अनवेतः=अनतीतः। ‘अव त्वानेना नमसा तुर इयाम्’ (ऋ० ७।८६।४)। अवेयाम्=प्राप्नुयाम्। ‘अव देवैर्देवकृतमेनोऽयासिषम्’ (वा० सं० ३।४८)। देवैरिन्द्रियैः कृतम्। अवायासिषम्=(जले) अवनीतवानस्मि। ‘नव नव दक्षिणा भवन्ति नावयन्त्येवैनम्’ (षड्विंश० ३।८)। ‘अवैत्वभ्वं कृणुता वरीयः’ (ऋ० ८।४९।५)। अवैतु=अपैतु। ‘हितं तेषामहितं मामकानाम्। एतत् सर्वं मम नावैति चेतः’ (भा० वन० ४।१८)॥ नावैति नाङ्गी करोति। ‘अवैन्नाशं दशास्यस्य निर्वृत्तमिव राघवः’ (भट्टि० ७।३३)। अवैत्=प्रत्यैत्, अजानात्। ‘अवैमि ते सारमतः प्रियं त्वाम्’ (कु० ३।१३)। ‘भवानपीदं परवानवैति’ (रघु० २।५६)। ‘अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि’ (शा० ५)। अवैमि=मन्ये, पश्यामि। ‘नमः सखिभ्यः सन्नान्माऽवगात’ (तै० ब्रा० २।४।७।११)। माऽवगात=माऽपगात=मा स्मापेत। ‘लोकं माऽर्वागवगाः’ (पञ्च० ब्रा० १।५।५)। (हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः। ई {अवे} ई (ईङ् गतौ)। ‘अवैषां हेड ईमहे’ (वा० सं० १६।६)। अपनयामः। ईक्ष् {अवेक्ष्} ईक्ष् (ईक्ष दर्शने)। ‘योत्स्यमानानवेक्षेऽहम्’ (गीता० १।२३)। इहावशब्दो नात्यर्थमुपकरोति धात्वर्थस्य। ‘वसुधेयमवेक्ष्यतां त्वया’ (रघु० ८।३)। आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः। ‘त्वं राजा रक्षसां लङ्कामवेक्षेथा विभीषण’ (भट्टि० १९।२३)। ‘अथाऽऽज्यमवेक्षते’ (श० ब्रा० १।३।१।२६)। आज्ये पात्रस्थेऽन्तर्दृशं पातयतीत्यर्थः। ‘उदशराव आत्मानमवेक्ष्य… तौ होदशरावेऽवेक्षाञ्चक्राते’ (छां० उ० ८1८।१)। उक्तोऽर्थः। ‘प्रतिगृह्य सौम्यं होता पूर्वश्छन्दोगेभ्योऽवेक्षेत’ (ऐ० ब्रा० ३।३२)। घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः। ‘न कूपमवेक्षेत’ (बौ० ध० २।३।६।२७)। आत्मानं तत्र द्रष्टुमिति शेषः। ‘नोदपानमवेक्षेत’ (गो० गृ० ३।५।१३)। ‘आशीविषो नैनो राजानमवेक्षते’ (तै० सं० ६।६।७।२)। राज्ञि सोमे दृष्टिं न पातयतीत्यर्थः। ‘अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…’ (भा० उ० ९३।२०)। अवेक्षेरन्=अवदधीरन्=आद्रियेरन्। ‘श्लाघ्यां दुहितरमवेक्षस्व जानकीम्’ (उत्तर० १।७)। तस्यां प्रतिजागृहि। ‘न कमलिनीं दृष्ट्वा ग्राहमवेक्षते मतङ्गजः’ (माल० ३)। नावेक्षते न गणयति। ‘नित्यं शास्त्राण्यवेक्षेत निगमांश्चैव वैदिकान्’ (मनु० ४।१९)। अवेक्षेत=चिन्तयेत्=विचारयेत्। ‘सूक्ष्मं विशेषणं तेषामवेक्षेच्छास्त्रचक्षुषा’ (भा० शां० २१७।२८)। हेलया हेयत्वेन पश्येत्। अवशब्दोऽवक्रोशे वर्तते। ‘न परदुःखातुराः स्वसुखमवेक्षन्ते महाकारुणिकाः’ (अवदा० मैत्री० जा०)। नावेक्षन्ते-नाद्रियन्ते। ‘सोऽवेक्षते जगत्कृत्स्नं न सहायमवेक्षते’ (शि० भा० २६।१९)। जगति प्रतिजागर्तीत्याह। ‘न हि मन्ये नृशंसे त्वं राजधर्ममवेक्षसे’ (रा० २।७४।२१)। अवेक्षसे=वेत्थ। ‘अवेक्षते महाभागस्तीर्थीकुर्वंस्तदाश्रमम्’ (भा० पु० १।४।८)। अवेक्षते=प्रतीक्षते। अन्यत्र दुर्लभोऽयमर्थः। ‘अत्रास्त्यवेक्षा त्वयि मे रक्ष्यो हि शरणागत’ (रा० २।९६।५१)। अवेक्षा=आदरः। ‘मम त्ववेक्षया वीर शृणु विज्ञापयामि ते’ (भा० उ० ८।४२)। इहावेक्षाऽऽदरोऽवधानम्। ‘न ते पुत्रेष्ववेक्षाऽस्ति’ (भा० आदि० २३३।८)। ‘यदि रामस्य नावेक्षा त्वयि स्यान्मातृवत्सदा’ (रा० २।७३।१८)। अवेक्षा गौरवं संभावना पूज्यबुद्धिः। ‘ततोऽहं त्वामनुप्राप्तः कौरवाणामवेक्षया’ (भा० वन० १०।१४)। अनन्तरोदीरित एवार्थः। ‘वर्णश्रमावेक्षणजागरूकः’ (रघु० १४।८५)। वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः। ‘फलप्रचयनोदपानावेक्षण…’ (द्रा० गृ० ३।१।३९)। उदपानं कूपः। तत्रावेक्षणमवाङ्मुखीभूय निरीक्षणम्। ‘अवेक्षमाणस्त्वां मां च न्यस्तास्त्रश्चाहवे हतः’ (भा० द्रोण० १९६। ४८)। अवेक्षमाणः=प्रतिजाग्रत्=अप्रमाद्यत् (आवयोः)। ‘अवेक्षमाणां बहुशो वैदेहीं धरणीतलम्’ (रा० ३।५२।४२)। अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते। ‘प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्’ (भा० शां० १२०।१३)। अवेक्षितः कृतावेक्षः। ‘अङ्गावेक्षस्व सौमित्रे कस्येमां मन्यसे चमूम्’ (रा० २।९६।१५)। अवेक्षस्व सम्यगवलोकय। ‘प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…’ (पारिजात० १७।४६)॥ अवेक्ष्यतामुदीक्ष्यतां प्रेक्ष्यताम्। ‘आशीविषो वै नो राजानमवेक्षते’ (ऐ० ब्रा० ६।१)। अवेक्षते=ईक्षते। ‘तातस्य प्रियकामेन यौवराज्यमवेक्षता’ (भरतेन त्वया) (रा० २।५२।३६)। अवेक्षता अवेक्षमाणेन। ‘अनवेक्षितपूर्वसौहृदा रमते ऽन्यत्र गता तथाङ्गना’ (सौग्दर० ८।४१)। अनवेक्षितमगणितम्। ‘तमवेक्ष्य रुरोद सा भृशं स्तनसम्बाधमुरो जघान च’ (कु० ४।२६)। तं मधुं वीक्ष्य। ‘पारिणाह्यस्य वेक्षणे’ (मनु० ९।११)। अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः। उक्ष् {अवोक्ष्} उक्ष् (उक्ष सेचने)। ‘दध्ना मधुमिश्रेणावोक्षति’ (तै० सं० ५।४।५।२)। अवोक्षति=अवाङ्मुखेन हस्तेनोक्षति। ‘अथ सभाया मध्ये अधिदेवनमुद्धत्यावोक्ष्य’ (आप० श्रौ० ५।६।१९।२)। उक्तोऽर्थः। ‘उद्धते वा अवोक्षितेऽग्निमादधति’ (श० ब्रा० ६।४।४।१८)। उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥ ऋ {अवर्} ऋ (ऋ गतिप्रापणयोः)। ‘यथाऽक्षोऽनुपाक्तः। अवार्च्छत्येवमवारम्’ (तै० सं० २।६।३।३-४)। अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः। ओण् {अवौण्} ओण् (ओणृ अपनयने)। पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः। कर्ण् । {अवकर्ण् ।} ‘यात्रापहृतचेतस्त्वात्तद्वाक्यमवकर्णयन्’ (बृ० श्लो० सं० ३।७६)। अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः। कल् {अवकल्} कल् (कल गतौ संख्याने च)। अवकलितो दृष्ट इति धरणिरिति शब्दकल्पद्रुमः। काश् {अवकाश्} काश् (काशृ दीप्तौ)। ‘वर्णावकाशमपि मे पश्य पाण्डव यादृशम्’ (भा० वि० २०।१५)। वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य। ‘उभयतो मांसैः संछन्नं नावकाशते’ (श० ब्रा० ८७।४।२०)। नावकाशते न दृग्विषयतां याति। ‘इहि तिस्रः परावतः…धेना इन्द्रावचाकशत्’ (ऋ० ८।३२।२२)। ‘जनानां धेना अवचाकशद् वृषा’ (ऋ० १०।४३।६)। ‘अन्तरिक्षेण पतति विश्वा रूपावचाकशत्’ (ऋ० १०।१३६।४)। इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह। ‘यानि तस्याः (शम्याः) वकाशानि दिव्यरूपाण्यमन्यत’ (भा० वि० ५।२०)। वकाशानि अवकाशानि सुषिरस्थानानि कोटराख्यानि। कील् {अवकील्} कील् (कील बन्धने)। ‘क्षुत्पिपासावकीलनम्’ (भा० आश्व० ४५।३)। अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही। कुत्स् {अवकुत्स्} कुत्स् (कुत्स अवक्षेपणे)। ‘कुल्माषांश्चिदाहरेत्यवकुत्सिते’ (नि० १।४।१४)। अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह। कृत् {अवकृत्} कृत् (कृती छेदने)। ‘एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥’ (भा० स्त्री० १६।१)। अवकर्तनं युद्धभूमिः। ‘सन्दर्याग्रे स्वभार्यायाः कर्णनासावकर्तनम्’ (राज० ७।८९२)। अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्। ‘इयं वस्त्रावकर्तेन संवीता चारुहासिनी’ (भा० वन० ६२।२२)। वस्त्रावकर्तो वस्त्रखण्डः। ‘कृष्णाजिनग्रीवा एवावकृत्य प्रत्यानह्यति’ (श ० ब्रा० ३।३।४।८)। अवकृत्य=अपच्छिद्य। ‘निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…’ (भा० आदि० १७८।१९-२०)। अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह। कृश् {अवकृश्} कृश् (कृश तनूकरणे)। ‘न यं जरन्ति शरदो न मासा न द्याव इन्द्रमवकर्शयन्ति’ (ऋ० ६।२४।७)। नावकर्शयन्ति ईषदपि न कृशी कुर्वन्ति। अवोऽल्पार्थे। कृष् {अवकृष्} कृष् (कृष विलेखने)। ‘कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्’ (भा० सभा० ५।७३)॥ नावकर्षसि=न निष्कासयसि=न बहिष्करोषि। अपकर्षसीति पाठान्तरम्। ‘प्राकृष्यमाणः कलिना सौहृदेनावकृष्यते’ (भा० वन० ६२।२६)। अवकृष्यते=हीयते। ‘प्रतिकर्तुं प्रकृष्टस्य नावकृष्टेन युज्यते’ (रा० ४।१७।४७)। अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः। ‘अवकृष्टोत्तरासङ्गः कृशो धमनिसन्ततः’ (भा० वन० १२।१४)। अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः। ‘पणो देयोऽवकृष्टस्य षडुत्कृष्टस्य वेतनम्’ (मनु० ७।१२६)। अवकृष्टस्य गेहादिसंमार्जकोदकवाहादेः कर्मकरस्येति कुल्लूकः। ‘मामग्रासनतोऽवकृष्टमवशम्’ (मुद्रा० १।१२)। अवकृष्टमधः पातितम्। ‘नखावकृष्टेऽत्यर्थं पिण्डकाः सदाहपाका भवन्ति’ (सूश्रुत० २।२९१।१)। नखावकृष्टे=नखस्याधोभागे। ‘पादावकर्षणसन्धानैः’ (भा० द्रोण० १४२।४५)। पादावकर्षणम्=पादयोर्नीचैः कर्षणम्। ‘न सन्तु यदुवीराणां दारा हारावकर्षिताः’ (पारिजात० १३।४४)। अवतारितहाराः, अवरोपितमौक्तिकमालाः। ‘ध्रुवां चावकृष्टे ऽनुपूर्वम्’ (का० श्रौ० २।८।१३)। अवकृष्टे ऽधोदेशे। कॄ {अवकॄ} कॄ (कॄ विक्षेपे)। ‘पुनः पुनः कुत्सयन्तं तु विगृह्यादितो ग्रन्थेनावकिरेत्’ (का० सं० विमान० शिष्योप०)। ‘अवाकीर्यत कनीयांसौ रतोमावुपाश्नुत, यज्ञावकीर्णा हि’ (पञ्चविंश० ब्रा०)। ‘ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः’ (भा० वन० १७५।१६)। आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्। ‘महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्’ (रा० २।३०।१३)॥ उक्तोऽर्थः। ‘असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते’ (भा० पु० ७।१।५९)। अवकीर्यते=क्षरति=नश्यति। ‘(तम्) अवाकिरन् बाललताः प्रसूनैः’ (रघु० २।१०)। तस्योपरि निचिक्षिपुरित्यर्थः। ‘अवाकिरन् शरान्’ (भा० वन० २१।३०)। अवाकिरन्=प्रास्यन्। ‘यो ब्रह्मचार्यवकिरेत्’ (तै० आ० २।१८)। रेतः सिञ्चेत् स्त्रियाम्। ‘वाससाऽऽच्छादयामास माल्येनावचकार च’ (रा० ४।१४।२३)। अवचकार=माल्यं तस्योपरि निचिक्षेप। ‘अवकिरते हस्ती स्वयमेव’ (पा० ३।१।८७)। भुव्यात्मानं प्रसारयतीत्यर्थः। ‘सप्तद्वारावकीर्णां च न वाचमनृतां वदेत्’ (मनु० ६।४८)। चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः। ‘अवकीर्णः सुगुप्तश्च न वाचा ह्यप्रियं वदेत्’ (भा० शां० २७८।८)। अवकीर्णः (मूढैः) पांसुभिश्छन्नः, धिक्कृत इत्यर्थः। ‘तीर्थान्य् अवकीर्णानि तपस्विभिः’ (भा०)। अत्रावोऽस्थाने। आङ् इति तु स्थाने स्यात्। ‘किमपैति रजोभिरौर्वरैरवकीर्णस्य मणेर्महार्घता’ (शिशु० १६।२७)। अत्र कविना भारतप्रयोगोऽनुकृतः। स एव च दोषः। ‘अवकीर्णस्त्वहं कुन्त्या सूतेन च विवर्धितः’ (भा० भीष्म० १२२।२४)। अवकीर्णः=प्रास्तः=(जलेऽन्तर्) निक्षिप्तः। ‘पुत्रं सर्वगुणोपेतमवकीर्णं जले पुरा’ (भा० शां० १।२२)। उक्तोऽर्थः। ‘वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्’ (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। अवकीर्णः=सिक्तरेताः। ‘अवकीर्णिव्रतं चरेत्’ (लौ० गृ० १।३३)। अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)। ‘अवकीर्णी भवेद् गत्वा ब्रह्मचारी तु योषितम्’ (याज्ञ० ३।२८०)। चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः। ‘गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः’ (बौ० ध० २।७।१०)॥ ‘स्वानि वासांसि… अवकीर्योत्तराणि सभायां समुपाविशन्’ (भा० सभा० ६८।३९)। अवकीर्य=अवरोप्य=अवतार्य। ‘सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती’ (भा० अदि० ७४।७०)। अवकीर्य=प्रास्य=भुवि निक्षिप्य। ‘अवकर इत्येके’ (गौ० ध० ३।५।१३)। सख्यादिगमनेऽवकरो दोष इत्युज्ज्वला। ‘वर्चस्केऽवस्करः’ (रा० ६।१।१४८)। अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति। ‘अवाकीर्षत’ (पञ्च० ब्रा० १७।४।३)। अवकीर्णिनो ऽभवन्नित्यर्थः। ‘क्रोधं कृत्वा समभ्येत्य मम श्मश्रूण्यवाकिरत्’ (शिवपु० २।४।१५।३१)। अवाकिरत्। अपाहरत् अवाकृन्तत्। ‘अवकीर्यैव भ्रातृव्यान्’ (तै० ब्रा० १।१।२।६)। अवकीर्य विनाश्य। ‘न तत्पदमुपादेयं कविनाऽवकरो हि सः’ (व्यक्ति० २।६७)। अवकरोऽपभ्रंशः, दुष्टः शब्दः। क्लृप् {अवक्लृप्} क्लृप् (कृपू सामर्थ्य )। ‘न हि तदवकल्पते यद् ब्रूयादिदमहं सत्यादनृतमुपैमीति’ (श० ब्रा० १।१।१।६)। नावकल्पते न युज्यते। ‘न हि तदवकल्पते यदुत्तरवेदावग्निहोत्रं जुहुयात्’ (श० ब्रा० २।५।२।४८)। ‘तद् यदृक्शो न तदवकल्पते’ (ऐ० ब्रा० ६।२)। न संभवतीत्यर्थः। ‘न वा एतस्यानिष्टक आहुरवकल्पते’ (तै० सं० ५।४।१०।३)। उक्तोऽर्थः। ‘इतश्च न प्रधानस्य प्रवृत्तिरवकल्पते’ (ब्र० सू० शां० भा० २।२।८)। नावकल्पते, न घटते, न युज्यते, न संभवति। ‘तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।’ (भा० पु० ६।१७।२३)॥ अवकल्पते=कल्पते=अलं भवति। ‘नार्थोऽवेन। तां मा यज्ञेऽवकल्पय’ (श० ब्रा० १।८।१।९)। अवकल्पय=उपयुङ्क्ष्व। ‘नाह पुराऽवभृथात् पुनर्दीक्षामवाकल्पयन्’ (देवाः) (श० ब्रा० ३। ४।३।१)। अवाकल्पयन्=प्राकल्पयन्=समपादयन्=निरवर्तयन्। ‘तेभ्यः प्रातः सवनेऽवाचिवाल्पयिषन्’ (ऐ० ब्रा० ३।३०)। अवक्लृप्तिः संभावनेति भट्टभास्करः। समभावयन्नित्यर्थः। ‘जातु तत्रभवान्वृषलं याजयेन्नावकल्पयामि’ (पा० ३।३।१४७)। सूत्रे वृत्तिः। न संभावयामीत्यर्थः। ‘तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु’ (श० ब्रा० २।१।४।२)। अनवक्लृप्तमनुचितम्। ‘अनवक्लृप्ता तस्यैषा भवति’ (अष्टमी सामिधेनी) (श० ब्रा० १।४।१।३७)। अलब्धावकाशा भवतीत्याह। ‘नावकल्प्यमिदं ग्लायेद् यत् कृच्छ्रेषु भवानपि’ (भट्टि० १९।१७)। नावकल्प्यं न संभाव्यम्। ‘ततः कारणभावोपि बीजादेर्नावकल्पते’ (तत्त्वसं० १३)। नावकल्पते नोपपद्यते न संभाव्यते। ‘शूद्रो यज्ञेऽनवक्लृप्तः’ (तै० सं० ७।१।१।६)। अनवक्लृप्तोऽनधिकृतः। क्रन्द् {अवक्रन्द्} क्रन्द् (क्रदि आह्वाने रोदने च)। ‘अवक्रन्द दक्षिणतो गृहाणाम्’ (ऋ० २।४२।३)। मन्दं वाश्यस्व, अनुच्चै रुवीहि इत्युक्तं भवति। ‘क्रन्दते स्वाहाऽवक्रन्दाय स्वाहा’ (वा० सं० २२।७)। यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह। ‘उत्सादेन जिह्वामवक्रन्देन तालुम्’ (तै० सं० ५।७।१२।४३)। क्रम् {अवक्रम्} क्रम् (क्रमु पादविक्षेपे)। ‘न हि परलोकादेत्य सत्त्वं गर्भमवक्रामति’ (चरक० शरीर० ३।९)। अवक्रामति=अवतरति। अवशब्दोऽधोर्थे। ‘जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति’ (का० सं० शरीर० गर्भाव०)। उक्तपूर्व एवार्थः। ‘वज्रेणैवैनमवक्रामति’ (श० ब्रा० १३।१।२।९)। अभिभवतीत्यर्थः। ‘नमो वरुणायेति वाचयत्यपोऽवक्रमयन्’ (का० श्रौ० १०।८।२३)। यजमानमुदकमध्ये प्रवेशयन्नित्याह। ‘अवक्रामन्तः प्रपदैरमित्रान्’ (ऋ० ६।७५।७)। चरणाग्रैरवताड यन्तः, अधस्पदं कुर्वन्त इत्यर्थः। ‘प्रतूर्वन्नेह्यवक्रामन्नशस्तीः’ (श० ब्रा० ६।३।२७)। अनन्तरोदीरित एवार्थः। ‘तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते’ (तै० सं० ६।४।७।३)। ‘अभिक्रामं सायं जुहोत्यवक्रामं प्रातः’ (आप० श्रौ० ६।३।१०५)। अवक्रम्यावक्रम्य पश्चात् सृत्वेत्यर्थः। ‘वज्रेणैव पाप्मानं भ्रातृव्यमवक्रामति’ (तै० ब्रा० ३।८।४।२)। अवक्रामति अधस्पदं करोति, न्यक् करोति। ‘अग्नाविष्णू मा वामवक्रमिषम्’ (तै० सं० १।१।१२)। अवक्रम्य अधस्पदं कृत्वा मा गामित्याह। ‘मा नो अज्ञाता वृजना दुराध्यो माऽशिवासो अवक्रमुः’ (ऋ० ७।३२।२७)। उक्तोऽर्थः। ‘अथातो गर्भावक्रान्तिशारीरं व्याख्यास्यामः’ (सुश्रुत० शारीर० ३।१)। अवक्रान्तिरुपगमनमवतरणम्। क्री {अवक्री} क्री (डुक्रीञ् द्रव्यविनिमये)। ‘ब्राह्मणं क्षत्रियं वा सहस्रेण शताश्वेनावक्रीय’ (शां० श्रौ० १६।१०।१०)। उपभोगार्थं भाटकेनादायेत्यर्थः। ‘विक्रयावक्रयाधानयाचितेषु पणान्दश’ (याज्ञ० २।२३८)। अवक्रीणीतेऽनेनेत्यवक्रयः पिण्डक उच्यते (काशिका)। ‘अवक्रयो भाटकम्। अवक्रयः’ (पा० ४।४।५०)। पिण्डको राजग्राह्यं द्रव्यम्। ‘प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः’ (कौ० अ० २।३६।२३)। अवक्रयिणो भाटकेन गृहीतगृहस्य। क्रुश् {अवक्रुश्} क्रुश् (क्रुश आह्वाने रोदने च)। ‘अवक्रुष्टः कोकिलयाऽवकोकिलः।’ (स्वरेण) अधिक्षिप्तो न्यक्कृतः। क्वथ् {अवक्वथ्} क्वथ् (क्वथे निष्पाके)। अवक्वाथो न्यूनः क्वाथः। क्षर् {अवक्षर्} क्षर् (क्षर संचलने) ‘अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य’ (पाणिं गृह्णीयात्) (आश्व० गृ० १।२०)। निगदव्याख्यातम्। क्षल् {अवक्षल्} क्षल् (क्षल शौचकर्मणि)। शिरोवक्षालनम्=शिरसोम्भसि निमज्जनम्। क्षि {अवक्षि} क्षि (क्षि हिंसायाम्)। ‘तां तेन वाऽवक्षिणुयात्’ (लाट्या० श्रौ० ४।३।१६)। अपाकुर्यादित्यर्थः। क्षिप् {अवक्षिप्} क्षिप् (क्षिप प्रेरणे)। ‘अव क्षिपो दिवो अश्मानमुच्चा’ (ऋ० २।३०।५)। अवक्षिप=अधस्तात् प्रेरय=अधः पातय। ‘अव क्षिपन्ति स्रुग्भाण्डान्’ (रा० २।११६।१७)। अवस्कन्दयन्तीत्यर्थः। ‘सात्वताऽभिसृते द्रोणे धृष्टद्युम्नमवाक्षिपन्’ (भा० द्रोण० ९७।३६)। अपनीतवन्त इत्यर्थः। ‘अयाज्ययाजनाध्यापने नियुक्तममृष्यमाणं राजाऽवक्षिपेत्’ (कौ० अ० १।१०)। धिक्कुर्यादित्यर्थः। ‘अवाक्षिपद् वासुदेवम्’ (भा० सभा० २६।३२)। अवामानयद् अध्यक्षिपदित्यर्थः। ‘शिर उत्क्षिप्य नागस्य पुनः पुनरवाक्षिपत्’ (भा० आदि० १८।१५)। अधोऽक्षिपदित्यर्थः। ‘शृतं कृण्वन्त इह मावचिक्षिपन्’ (अथर्व० १८।४।१२)। अवक्षिप्तमवकीर्णं मा स्म कुर्वन्नित्यर्थः। ‘अवक्षिपन्नर्क उल्कामिव द्योः’ (ऋ० १०।६८।४)। अवक्षिपन् भ्रंशयन्, अधःपातयन् इत्यर्थः। ‘अवक्षेपणे कन्’ (पा० ५।३।९५)। अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः। ‘को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम’ (भा० अनु० ५९।२८)। अवक्षेप्तुं कल्पयितुं विधातुं स्थिरीकर्तुमित्यनर्थान्तरम्। ‘अवक्षिप्तावधूतानामसीनां वीरबाहुभिः’ (भा० भीष्म० ४६।१७)। अवक्षिप्तानामधोमुखं पातितानाम्। ‘सम्भग्नस्फुटितगात्रमवक्षिप्तं विद्यात्’ (कौ० अ० ४।६)। अवक्षिप्तम् अधः पातितम्। ‘सूक्ष्मवस्त्राण्यवक्षिप्य मुनिवस्त्राण्यवस्त ह’ (रा० २३७।७)। अवक्षिप्य=अवतार्य। ‘को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम’ (भा० अनु० ५९।२८)॥ अवक्षेप्तुं समर्पयितुम् इति नीलकण्ठः। क्षु {अवक्षु} क्षु (टुक्षु शब्दे)। ‘पक्षिजग्धं गवाघ्रातमवधूतमवक्षुतम्’ (मनु० ५।१२५)। अवक्षुतम्=उपरिकृतक्षुतम्। उपसर्गवशात्सकर्मकत्वम्। ‘अवक्षुतावरुदितं तथा श्राद्धे च वर्जयेत्’ (भा० अनु० ९१।४१)। ‘द्विषदन्नं नगर्यन्नं पतितान्नमवक्षुतम्’ (मनु० ४।२१३)। उक्तपूर्व एवार्थः। न भुञ्जीतेत्यनुषङ्गः। क्षुद् {अवक्षुद्} क्षुद् (क्षुदिर् सम्पेषणे)। ‘तण्डुलानवक्षुद्य’ (सुश्रुत० १।१६३।१३)। अवक्षुद्य अवहत्य। अवमृद्य सम्पिष्य। क्ष्णु {अवक्ष्णु} क्ष्णु (क्ष्णु तेजने)। ‘ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्’ (ऋ० १०।२३।२)। अवक्ष्णौमि=प्रमार्ज्मि। खण्ड् {अवखण्ड्} खण्ड् (खडि मन्थे, खडि भेदने)। ‘विद्यत्यवखण्डयति विनाशयति पाप्मनः’ (बृ० उ० ५।७ इत्यत्र शां० भा०)। ‘अर्धयाममात्रावखण्डितायां विभावर्याम्’ (काद०)। अवखण्डिता=अतीता। ‘अहर्निशासंस्थां यथावदवखण्डिताम्’ (मार्क० पु० १६।७०)। मध्ये त्रुटितां भग्नाम् इत्याह। ख्या {अवख्या} ख्या (ख्या प्रकथने)। ‘आदित्या अव हि ख्यताधि कूलादिव स्पशः’ (ऋ० ८।४७।११)। (यूयम्) अवख्यत=अधःपश्यत। ‘तं ते दुश्चक्षा माऽवख्यन्’ (तै० सं० ३।२।१०।२)। मा दर्शन्नित्यर्थः। ‘तद्धैके यजमानमवख्यापयन्ति’ (आज्यम्) (श० ब्रा० १।३।१।२६)। एकेषां दर्शनं यजमान आज्यमवेक्षेत न ऋत्विग् इत्युक्तं भवति। गण् {अवगण्} गण् (गण संख्याने)। ‘पर्वतीय इति माऽवजीगणः’ (कि० १३।६७)। ममानादरं मा कार्षीरित्यर्थः। ‘अवगणितखलीनाकर्षणः’ (पञ्चत० ५)। अवगणितमवधीरितमुपेक्षितं खलीनस्याकर्षणं येन सः। ‘कुम्भपातमात्रगतजीवितं तं नकुलं तत्रैवावगणय्य’ (पञ्चत०)। सावहेलं तत्रैव विहायेत्यर्थः। गम् {अवगम्} (गम्लृ गतौ)। ‘अञ्जः समुद्रमवजग्मुरापः’ (ऋ० १।३२।२, अथर्व० २।५।६)। अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः। ‘हारिद्रवेव पतथो वनेदुप सोमं सुतं महिषेवाव गच्छथः’ (ऋ० ८।३५।७)। सोममवगच्छथः=अवतीर्य सोममुपेथः। ‘नैनं घ्नन्ति पर्यायिणो न सन्नाँ अवगच्छति’ (अथर्व० ६।७६।४)। अवगच्छति=नीचैर्गच्छति=नमति। ‘विश्वेह देवौ सवनाऽव गच्छतम्’ (ऋ० ८।३५।४)। विश्वा सवनान्यभिवर्तेथाम् इत्याह। ‘(यः) बृहस्पतिं मनसाऽवगच्छात्’ (अथर्व० ४।१।७)। अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति। ‘अव शादेषु गच्छति (वाजी)’ (ऋ० ९।१५।६)। शादेषु नवतृणेष्ववाङ्मुखः सन् गच्छतीत्याह। ‘कुतो युद्धं जातु नरोऽवगच्छेत्’ (भा० उ० २६।३)। अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः। ‘यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः’ (कौ० सू० १२३)। उपर्यवपतेयुरित्यर्थः। ‘कथ शान्तमित्यभिहिते श्रान्त इत्यवगच्छति मूर्खः’ (मृच्छक०)। अवगच्छति=जानाति। ‘तत्तदेवावगच्छ त्वं मम तेजोंशसम्भवम्’ (गीता० १०।४१)। उक्तोऽर्थः। ‘तदैव ध्यानादवगतोऽस्मि’ (शा० ७)। कर्तरि क्तः। अवगतवानस्मि। ‘अपाञ्चमिन्द्र तं कृत्वाऽथेममिहाव गमय’ (अथर्व० ३।३।६) इतोऽभिवर्तयेत्यर्थः। ‘आदित्या विश्वमवगमयन्ति।’ (तै० सं० २।३।१।५)। अवगमयन्ति प्रापयन्ति। विरुद्धार्थमवगमयति। बोधयतीत्यर्थः। ‘कतमेन दिग्विभागेनावगन्तव्यम्’ (तन्त्रा० २।२)। इहावशब्दोऽस्थाने। गन्तव्यमित्येव साधु। ‘न भवति महिमा विना विपत्तेरवगमयन्निव पश्यतः पयोधिः’ (भट्टि० १०।७२)। अवगमयन्=बोधयन्। ‘यदि कामयेत योऽवगतः सोऽपरुध्यताम्’ (तै० सं० ६।६।५)। अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः। गर्ह् {अवगर्ह्} गर्ह् (गर्ह गल्ह कुत्सायाम्)। ‘कृपणं चास्थिरं बाल्ये वृद्धभावेऽवगर्हितम्’ (रा० २।२१।१९)। अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति। गल् {अवगल्} गल् (लौकिकोऽयं धातुरवस्रंसने स्यन्दने वा वर्तते)। ‘सौवर्णं वलयमवागलत्कराग्रात्’ (शिशु० ८।३४)। अवास्रंसत=अभ्रंशत। गाह् {अवगाह्} गाह् (गाहू अवलोडने)। ‘अस्यां नद्यां सुपुण्यायां यथेष्टम्…अवगाह्यताम्’ (भा० वन० ९९।३३)। अवतीर्य स्नायताम् इत्यर्थः। ‘स्वप्नेऽवगाहतेऽत्यर्थं जलम्’ (याज्ञ० १।२७२)। अवगाहते=निमज्जति। ‘सम्प्राप्य पण्डितः कृच्छ्रं प्रज्ञामेवावगाहते’ (रा० ३।६८।५३)। विचारमग्नो भवति, कृच्छ्रवारणोपायं चिन्तयतीत्याह। ‘वारिकोष्ठेऽवगाहयेत्’ (सूश्रत० २।५५०।११)। ‘जलावगाहक्षणमात्रशान्ता’ (रघु० ५।४७)। जलावगाहः=जले निमज्जनम्। ‘सकलशास्त्रावगाहगम्भीरबुद्धिः’ (काद०)। अवगाहः=(शास्त्रे) गभीरप्रवेशः। ‘उपनाहोऽवगाहश्च परिषेकस्तथाष्टमः’ (का० सं० २३।२६)। अवगाहः=स्वेदभेदः। ‘अवगाढा च पीता च (गङ्गा) पुनात्या सप्तमं कुलम्’ (भा० वन० ८५।९३)। अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः। ‘सलिलमवगाढो मुनिजनः’ (स्वप्न० १।१६)। अवतीर्णः, निमग्नः। ‘अभ्युन्नता पुरस्तादवगाढा जघनगौरवात् पश्चात्’ (पदपङ्क्तिः) (शा० ३।८)। अवगाढा मग्ना, न्यग्भावं गता, न्यक्ना। ‘अवगाढं भवत्यग्रे विपरीतं तु योषितः।’ (बृ० श्लो० सं० ९।२४)। उक्तोऽर्थः। ‘अवगाढः सुदुष्पारं शोकसागरमब्रवीत्’ (रा० २।६०।२७)। अवगाढः प्रविष्टः=अवतीर्णः=मग्नः। ‘अमृतह्रदमिवावगाढोस्मि’ (शा० ७)। ‘जलावगाढस्य वनद्विपस्य’ (मृच्छ० २)। सुदूरमवगाढया। ‘शक्त्या निर्भिन्नहृदयः’ (रा० ६।८०।३७)। सुदूरमवगाढया=सुदूरमन्तः प्रविष्टया। ‘अवगाढा द्विषन्तो मे सुखी वातोऽभिवाति माम्’ (भा० वि० ६८। ७५)। अवगाढाः पराभूताः। ‘पूर्वापरौ तोयनिधी वगाह्य’ (कु० १।१)। वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः। ‘तमोपहन्त्रीं तमसां वगाह्य’ (रघु० ७।४०)। तमसां नदीमवगाह्य तत्र स्नात्वेत्यर्थः। ‘विमानशृङ्गाण्यवगाहमानः’ (घोषः) (कु० ७।४०)। आक्रामन्, व्याप्नुवन्नित्यर्थः। ‘सूत्रेणानवगाढमनतिशिथिलं च बद्ध्वा।’ (सुश्रुत० १।१६।१४)। अनवगाढं नातिदृढम्। गुण्ठ् {अवगुण्ठ्} गुण्ठ् (गुठि इत्यपरे, वेष्टनेऽर्थे )। ‘पिचुप्लोतयोरन्यतरेणावगुण्ठ्य’ (सुश्रुत० १।५७।४)। वेष्टयित्वेत्यर्थः। ‘रजनीतिमिरावगुण्ठिते पुरमार्गे’ (कु० ४। ११)। ‘तिमिरावगुण्ठिते=तमसाऽऽच्छादिते। पांशुपादावगुण्ठिताः’ (भा० वन० २००।३४)। पांसुभिरवकीर्ण चरणा इति विवक्षति। गुर् {अवगुर्} गुर् (गुरी उद्यमने)। ‘न कदाचिद् द्विजे तस्माद् विद्वानवगुरेदपि। न ताडयेत्तृणेनापि…’ (मनु० ४।१६९)॥ अवगुरेत्=हननेच्छया दण्डमुद्यच्छेत्। ‘अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते’ (मनु० ११।२०६)॥ उदितोऽर्थः। ‘ब्राह्मणायावगुर्यैव’ (मनु० ४।१६५)। गुह् {अवगुह्} गुह् (गुहू संवरणे)। ‘या ममोद्विजते नित्यं सा मामद्यावगूहते’ (पञ्चत० ४)। अवगूहते=उपगूहते=आश्लिष्यति। ‘वृद्धमिव पतिं प्रमदा नेच्छत्यवगूहितुं लक्ष्मीः’ (तन्त्रा० २।३।९०)। अवगूहितुम् उपगूहितुम्। गॄ {अवगॄ} गॄ (गॄ निगरणे) ‘एवानेवाव सागरत्’ (अथर्व० १६।७।४)। को रोमन्थो नाम। ‘उद्गीर्णस्य वा अवगीर्णस्य वा मन्थो रोमन्थः’ (३।१।१५ सूत्रभाष्ये)। अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)। ‘अवगिरते ग्रासम्’ (पा० १।३।५१ सूत्र वृत्तिः)। निगिरतीत्यर्थः। ‘अवगिरमाणैश्च पिशाचैर्मांसशोणितम्’ (भट्टि० ८।३०)। अवगिरमाणैः=निगिलद्भिः। ‘हृतापि ते हं न जरां गमिष्ये आज्यं यथा मक्षिकयाऽवगीर्णम्’ (रा० ३।४७।४८)। अवगीर्णं निगीर्णम् अभ्यवहृतम्। ‘या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः’ (अमरु० ७७ इत्यत्रार्जुनवर्मदेवकृतायां टीकायाम्)। नावगिरेत् नास्वादेत। गै {अवगै} गै (के गै शब्दे)। ‘अवगीतः ख्यातगर्हण इत्यमरः।’ अवगीतं जन्ये स्याद् इति च सः। ‘अवगीतां गमिते दशामिमाम्’ (कि० २।७) अवगीताम्=निन्दिताम्। ‘प्रकृत्या कल्याणी मतिरनवगीतः परिचयः’ (उत्तर० २।२)। अनवगीतः=अनवद्यः। ‘अवगीतमिदं रूपम्’ (प्रतिज्ञा० ४।८)। निन्दितमित्यर्थः। ‘अवगीतमिदं सर्वमावाभ्यां भक्तकाननम्’ (हरि० २।८।९)। भुक्तकाननमिति पाठान्तरम्। ग्रह् {अवग्रह्} ग्रह् (ग्रह उपादाने)। ‘दासेति दक्षिणानवगृह्णीयात्’ (रश्मीन्) (लाट्या० श्रौ० २।८।१३)। शिथिली कुर्यादित्याह। नृमणाः। पितृयाणम्। ‘अत्र हि ऋकारोऽवगृह्यते’ (पा० ८।४।२६ सूत्रे वृत्तौ)। अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः। ‘वातमूत्रपुरीषरेतांस्यवगृह्णाति’ (चरक० सू० २६।४३)। बद्धानि करोतीत्यर्थः। ‘स्वामिनमवशमवगृह्णन्ति’ (दशकु०)। वशे कुर्वन्तीत्यर्थः। ‘अनुग्रहावग्रहयोर्विधाता’ (शिशु० १।७१)। अवग्रहो निग्रहः। ‘संसारावग्रहः’ (मालती०)। संसाररूपो बन्धः। ‘प्रसह्य रक्षोभिरवग्रहं च’ (रा०)। अवग्रहो बन्धः। ‘परस्परावग्रहनिर्विकारौ’ (माल० ५।१४)। अवग्रहो निरोधः संयमः। ‘वृष्टिर्भवति सस्यानामवग्रहविशोषिणाम्’ (रघ० १।६२)। अवग्रहो वर्षप्रतिबन्धः। ‘सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण’ (पा० १।१।२७ सूत्रभाष्ये कैयटः)। अवग्रहः क्रोडीकार इत्युद्द्योतः। ‘अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।** ‘योऽवग्रहोऽहं ममेत्येतस्मिन्योजितस्त्वया’ (भा० पु० ३।२५।१०)। अवग्रहो दुराग्रहो निर्बन्धः। ‘देवनीथं शंसति पदावग्राहम्’ (ऐ० ब्रा० ६।३५)। पदान्यवगृह्येत्यर्थः। पदावग्राहमिति णमुलन्तम्। ‘यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्’ (ऐ० ब्रा०)। अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः। ‘मन्दोपि नाम न महानवगृह्य साध्यः’ (शिशु० ५।४९)। अवगृह्य=दण्डयित्वा। स्थिरं विरोधमास्थाय वेत्यर्थः स्यात्। ‘गान्धारीं विदुरं चैव समाभाष्यावगृह्य च’ (भा० आश्रम० १८।४)। ‘व्याधिर्मनोवपुरवग्रहः’ (अग्निपु० ३३९।३३)। ‘अवगृह्य पादाभ्याम्’ (सुश्रुत० १।१०१।५)। अपबाध्य, निपीड्येति वा। ‘अवग्राहस्ते वृषल भूयात्’ (पा० ३।३।४५)। अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य (श० क० द्रु०)। ‘द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते’ (कौ० अ० १।१५।३७)। अवगृह्यते वशे क्रियते, वशंवदतां नीयते। ‘पार्श्वे तस्यावगृह्णाति शयानस्य समीरणः’ (चरक० चि० अ० २१)। अवगृह्णाति पीडयति। ‘तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः’ (कौ० अ० ३।१।१३)। अवगृहीत उपरुद्धः, प्रतिरुद्धप्रसरः। ‘इक्ष्वाकुसिंहावगृहीतदेहः’ (रा० ६।१०९।१०)। अवगृहीतदेहः=दारितशरीरः। ‘ते ह्यस्य सर्वस्वमवगृह्य स्वामिवत् प्रचरन्ति’ (कौ० अ० १।८।२१)। अवगृह्य वशे कृत्वा। ‘मन्दोपि नाम न महानवगृह्य साध्यः’ (शिशु० ५।४९)। अवगृह्य निगृह्य। ‘घृतस्यावग्रहं चक्रे दिनानि कतिचिच्चिकित्सकः’ (बृ० क० को० ५९।१२)। अवग्रहस्त्यागः, परिहारः। ‘…मधुमद्यपलस्य च। अवग्रहं विधायासौ’ (बृ० क० को० ५९।२०)। ‘अवग्रहितसस्यश्रीरुल्ललास यथाम्बुदात्’ (स्कन्द पु० का० ४।४९।४४)। जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्। ‘दासानो दक्षिणानवगृहाण’ (पञ्च० ब्रा० १।७।९)। अवगृहाण नियच्छ। दासानुर्देवविशेष इति सायणः। ग्लै {अवग्लै} ग्लै (ग्लै हर्षक्षये)। ‘नेमव ग्लापयन्ति’ (ऋ० १।१६४।१०)। नैनं ग्लानं श्रान्तं कुर्वन्ति। घट्ट् {अवघट्ट्} घट्ट् (घट्ट चलने)। ‘द्वाराणि समुपावृण्वन् कपाटान्यवघट्टयन्’ (रा० ५।१५।१०)। परतः प्रैरयन् पराणुदन्। ‘जलौकोव्रणान्मधुनावघट्टयेत्’ (सुश्रुत० १।४२।१७)। लिम्पेत्, उपदिह्यात्। ‘दर्व्या सततमवघट्टयन्’ (चरक० विमान० ७।३०)। चलयन्, क्षोभयन् इत्यर्थः। ‘शिरोभिश्चावघट्टनैः’ (भा० वि० १३।२९)। अन्योन्यमवताडनैरित्यर्थः। ‘सुरूपवर्णा बहवः क्रव्यादैरवघट्टिताः’ (भा० स्त्री० १६।३६)। उक्तोऽर्थः। घुष् {अवघुष्} घुष् (घुषिर् अवशब्दने, शब्दे इत्यन्ये)। ‘अवघुष्टे समाजे च’ (भा० आदि० १३४।१०)। वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्। अस्ति चात्रार्थे भारते प्रयोग:– ‘अवघुष्टं च यद् भुक्तम्’ (भा० अनु० २३।५)। घृष् {अवघृष्} घृष् (घृषु सङ्घर्षे)। ‘मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्’ (पञ्चत० १।३३७)॥ अवखातानि भवन्तीत्याह। ‘सलिलैः शुद्धैरेतेषां गोबालैश्चावघर्षणम्।’ (याज्ञ० ३।६०)। अवघर्षणं मर्दनपूर्वकं शोधनम्। घ्रा {अवघ्रा} घ्रा (घ्रा गन्धोपादाने)। ‘बृहस्पतेर्भागमवजिघ्रत’ (वा० सं० ९।९, १९)। आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह। ‘स्त्रियै मूर्धानमेवावजिघ्रति’ (पा० गृ० १।१८)। मुखेन स्पृशति, चुम्बति वा। ‘मूर्धनि त्रिरवघ्राय’ (आश्व० गृ०)। ‘अवघ्रातश्च मूर्धनि’ (रा० २।२०।२१)। ‘मनुष्यैरवघ्रातमन्यैर्वाऽमेध्यैः’ (आप० ध० १।५।१७।५)। अवघ्रातमदूराद् घ्रातमिति वृत्तिः। ‘समशो वा प्रतिविभज्यावघ्रेण भक्षयित्वा’ (आप० श्रौ० ८।४।१६।३)। अवघ्रोऽवघ्राणम्। उक्तोऽर्थः। ‘अवघ्रेयमेव, तन्नेव प्राशितं नेवाप्राशितम्’ (तै० ब्रा० १।३१०।७)। अवघ्रेयं घ्रेयं घ्रातव्यम्। नावशब्दो विशेषमर्थेकरोति। चक्ष् {अवचक्ष्} चक्ष् (चक्षिङ् व्यक्तायां वाचि)। ‘अव चष्ट ऋचीषमोऽवताँ इव मानुषः’ (ऋ० ८।६२।६)। अवचष्टे=दृशमवपातयति। अवोऽधस्तादर्थे। ‘एता अर्षन्ति हृद्यात्समुद्राच्छतव्रजा रिपुणा नावचक्षे’ (ऋ० ४।५८।५)। इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि। चर् {अवचर्} चर् (चर गतिभक्षणयोः)। ‘अव द्वके अव त्रिका दिवश्चरन्ति भेषजा’ (ऋ० १०।५९।९)। अवचरन्ति=अवतरन्ति=अवरोहन्ति। ‘अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति’ (कौ० सू० ३०।१८)। अवचरति=न्यस्यति=निधत्ते। ‘युक्त्याऽवचारयेत् स्नेहं भक्ष्याद्यन्नेन वस्तिभि’ (अष्टाङ्ग० सूत्र० १६।१४)। अवचारयेत्=अन्तर्गमयेत्। ‘शस्त्रेऽवचारिते वाग्भिः शीताम्भोभिश्च रोगिणम्। आश्वास्य…’ (अष्टाङ्ग० सूत्र० २९।२४)॥ अवचारिते=अन्तर्न्यस्ते=प्रयुक्ते। ‘विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…’ (चरक० इन्द्रिय० १२।७)॥ अवचारितम् आसिक्तम् प्रयुक्तम्। ‘कस्यां कस्यामवस्थायां का वाऽस्यावचारणा’ (का० सं० खिल० रक्त० श्लो० १२)। अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः। ‘तुरगावचरं स बोधयित्वा’ (बुद्ध० ५।६८)। अवचरः परिचारकः। सादीत्यर्थः। ‘कर्णाश्वावित्तदब्रवीद् गिरेरवचरन्तिका’ (अथर्व० ५।१३।९)। अवतरन्तीत्यर्थः। ‘कथमपि तालावचरचारणचरणक्षोभं चक्षमे क्षमा’ (हर्ष० ४)। तालैरवचरति न्यञ्चतीति तालावचरश्चारणचरणः। अवचरो गोचरो विषयोपि। ‘तदनु यज्ञं रक्षांस्यवचरन्ति’ (तै० सं० ६।४।२।७)। योऽन्तः प्रविशन्तीत्यर्थः। ‘रसवन्ति च भोज्यानि यथास्वमवचारयेत्’ (सुश्रुत० उत्तर० ४७।३५)। अवचारयेत् अभ्यवहारयेत्। ‘न च पर्युषितं लेपं कदाचिदवचारयेत्’ (सुश्रुत० सूत्र० १७।८)। नावचारयेत् उपयोगं न नयेत्। ‘परिषेकान् प्रदेहांश्च सुशीतान् अवचारयेत्’ (सुश्रुत० कल्प० ५।११)। अवचारयेत् प्रयोजयेत्, कारयेत्। ‘वारणो यज्ञावचरः’ ( ) अवचरो विषयः, गोचरः। ‘सर्वे च तालावचराः’ (रा० २।३।१७)। तालैरवचरन्ति जीवन्ति ये ते। ‘तथैव तालावचरास्तथैव नटनर्तकाः’ (रा० ७।९१।१५)। तालावचराः तालं गृहीत्वाऽवचराः (इति तिलकः)। ‘कर्णा श्वावित्तदब्रवीत् गिरेरवचरन्तिका’ (अथर्व० ५।१३।९)। अवचरन्तिका अवचरन्ती अवतरन्ती। ‘यदनुपरिक्रामं जुहुयादन्तरवचारिणं रुद्रं कुर्यात्’ (तै० सं० ५।४।३।१२)। अवचारिणम्=अन्तः प्रविश्य चरन्तम् इत्यर्थो भाति। चल् {अवचल्} चल् (चल कम्पने)। ‘अन्योपि तन्मिषं लब्ध्वा तस्य पार्श्वादवाचलत्’ (राज० ७।१५९६)। अवाचलत्=अपासरत्। चि {अवचि} चि (चिञ् चयने)। ‘यथा वाचमवचिन्वन्ति सन्तः’ (भा० वन० १६४।२६)। सन्तः सदसद्विवेचनचणाः परीक्षन्त इत्याह। ‘हस्त्यश्वावचयश्चैव’ (हरि० २।७९।२४)। अवचयः समूहः। ‘अव स्यूमेव चिन्वती मघोन्युषा याति स्वसरस्य पत्नी’ (ऋ० ३।६१।४)। अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः। चूर्णय् {अवचूर्णय्} चूर्णय् (नामधातुः चूर्णात्प्रातिपदिकाण्णिच्)। ‘चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।’ छद् {अवच्छद्} छद् (छद अपवारणे)। ‘शुक्लेन वस्त्रपट्टेनावच्छाद्य’ (चरक० विमान० ७।३०)। अवच्छाद्य प्रच्छाद्य। ‘शब्दार्थस्यानवच्छेदे विशेषस्मृतिहेतवः’ (वा० प० २।३१६)। अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्। ‘दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे’ (भर्तृ० २।१)॥ अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः। छो {अवच्छो} छो (छो छेदने)। ‘अरुर्वै पुरुषोऽवच्छितोऽनरुरेवैतद् भवति यदभ्यङ्क्ते’ (श० ब्रा० ३।१।३।७)। अवच्छितः=अवच्छातः=त्वग्रहितः। ‘अग्नौ सक्तिर्ब्रह्मघ्नस्त्रिरवच्छातस्य’ (गौ० ध० ३।४।२)। अवच्छातः=भक्तत्यागेन कृशीभूतः। जि {अवजि} जि (जि जये, जय उत्कर्षप्राप्तिः, जि ज्रि अभिभवे)। ‘अस्मिन्नेव वने पार्थो हृतां कृष्णामवाजयत्’ (भा० वि० ४९।७)। अवाजयत्=युद्धेनावजित्य प्रतिलब्धवान्। ‘हतसूतांश्च भूयिष्ठानवजिग्ये नराधिपान्’ (भा० शां० ४।१९)। अवजिग्ये=पराजिग्ये=अभिबभूव। ‘अहं वै कुरुभिर्योत्स्याम्यवजेष्यामि ते रिपून्’ (भा० वि० ४५।६)। हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति। ‘गृहस्थश्चावजेष्यामि मृत्युम्’ (भा० अनु० २।४१)। उदितपूर्व एवार्थः। ‘त्रिवारं प्रतिरोद्धा वा सर्वस्वमवजित्य वा’ (मनु० ११।८०)। अवजित्य=युद्धेन प्रतिलभ्य। ‘कदाचिदेकसीमान्तगोत्रजावजयाय सः’ (कथा० ५३।२०)। अवजयो जयः। अनर्थकोऽवशब्दो यथा विजये विः। ज्ञा {अवज्ञा} ज्ञा (ज्ञा अवबोधने)। ‘अवजानन्ति मां मूढा मानुषीं तनुमाश्रितम्’ (गीता ९।११)। अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः। ‘अल्पसत्त्वेषु धीराणामवज्ञैव हि शोभते’ (कथा० १८।१३१)। अनादर उपेक्षेत्यर्थः। ‘आत्मन्यवज्ञां शिथिली चकार’ (रघु० २।४१)। अवज्ञा=लाघवबुद्धिः। ‘ये नाम केचिदिह नः प्रथयन्त्यवज्ञाम्’ (मालती० १।६)। अवज्ञा=कुत्सा। अतिपरिचयादवज्ञा भवति। अवज्ञा तिरस्कारः। ‘अवजानन्नहं मोहाद् बालोऽयमिति राघवम्’ (रा० ३।३८।१८)। अवजानन् अवमानयन्। डी {अवडी} डी (डीङ् विहायसा गतौ)। ‘अवरोहोऽवडीनं स्यात्’ (भा० कर्ण० ४१।२८)। इदं निगदव्याख्यातम्। ‘(पातानां शतम्-) उड्डीनमवडीनं च प्रडीनं डीनमेव च’ (भा० कर्ण० ४१।२६-२८)। तंस् {अवतंस्} तंस् (तसि भूष अलङ्करणे)। ‘दुष्टबुद्धिरयं पापः सद्यः शूलेऽवतंस्यताम्’ (तन्त्रा० १।१६)। अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः। ‘अवतंसयन्ति दयमानाः प्रमदाः शिरीषकुसुमानि’ (शा० १।४)। अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति। तक्ष् {अवतक्ष्} तक्ष् (तक्ष त्वक्ष तनूकरणे)। ‘उच्छिष्टलेपोपहतानामवतक्षणम्’ (बौ० ध० १।६।१३।२७)। वाश्यादिनाऽयस्मयेनानुकर्षणम् अवतक्षणम्। ‘अवतक्षणानां स्वरुरधिमन्थश्च’ (आप० श्रौ० ७।१।३।३)। तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति। तड् {अवतड्} तड् (तड आघाते)। ‘नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।’ (उत्तर० १।१४, मालती० ९।४९)। पादाभ्यामवक्रम्य ताडनमवताडनम्। तन् {अवतन्} तन् (तनु विस्तारे)। ‘यदाततमव तत्तनु’ (अथर्व० ७।९५।३)। यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते। ‘असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि’ (वा० सं० १६।५४)। अवतन्मसि=अवतन्मः=अवरोपयामः। उज्ज्यानि कुर्म इत्यर्थः। ‘अव ज्यामिव धन्वनो मन्युं तनोमि ते हृदः’ (अथर्व० ६।४२।१)। अवतनोमि=व्यपकर्षामि। ‘दिवो मलमवततं पृथिव्या अध्युत्ततम्’ (अथर्व० २।७।३)। अवततम्=अवाङ्मुखं प्रसृतम्। उत्ततम्=ऊर्ध्वं ततम्। ‘अयोध्यायामवतता सा व्यतीयाय शर्वरी’ (रा० २।६७।१)। अवतता=दीर्घीभूता। ‘लताशतैरवतता नदी’ (रा० ५।१४।२६)। अवतता=आच्छादिता। ‘ज्वलितिकसन्तेभ्यो णः’ (पा० ३।१।१४०)। इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः। ‘अवतानैस्तथा गुल्मैर्मञ्जरीजालधारिभिः’ (भा० सभा० ९।३)। अवतानैः=लताप्रतानैः। ‘अवतत्य धनुष्ट्वं सहस्राक्ष शतेषुधे’ (वा० सं० १६।१३)। धनुरपगतज्याकं कृत्वा। ‘ऋज्वीर्दधानैरवतत्य कन्धराः’ (शिशु० १२।१८)। अवतत्य=नीचैरायम्य। ‘खमवतत्य सलिलदाः’ (बृ० सं० २४।१९)। आकाशमाच्छाद्येत्यर्थः। ‘वृक्षस्थोऽवतानो वृक्षे च्छिन्नेपि न विनश्यति’ (पा० १।२।६४ सूत्रे भाष्ये)। अवतानोऽधोमुखः प्रतानः। ‘परो मूजवतोऽतीह्यवततधन्वा’ (तै० सं० १।८।६)। अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्। तप् {अवतप्} तप् (तप सन्तापे)। ‘महदेषावतपति चरन्ती गोषु गौरपि’ (अथर्व० (१२।४।३९)। अवतपति=अवोऽधः तपति संतप्तं करोति। ‘अवतप्ते नकुलस्थितं तवैतत्।’ (पा० २।१।४७)। इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्। ‘गुहासदवतापि स्यात्’ (श० ब्रा० १३।८।१।११)। तम् {अवतम्} तम् (तमु काङ्क्षायाम्)। ‘तस्मादद्भिरवतान्तमभिषिञ्चन्ति’ (तै० सं० ५।६।२।२)। अवतान्तं मूर्छितम्। ‘ओमिति त्रिरवताम्यन्ति’ (आप० श्रौ० ८।१८।९)। प्राणायामत्रयं कुर्वन्तीत्याह। तृद् {अवतृद्} तृद् (उतृदिर् हिंसानादरयोः)। ‘अवतृणत्ति दुन्दुभीन्’ (शां० श्रौ० १७।१७।५।६)। उपरमयति शान्तध्वनीन् करोतीत्यर्थः। ‘अनवतृष्णः प्राणः’ (श० ब्रा० ११।१।६।३३)। अनवकृत्तोऽवियुक्तोऽविश्लिष्टः। ‘अवपूर्वस्तृदिः’ (शां० श्रौ० १७।१७।५) इत्यत्र। तॄ {अवतॄ} तॄ (तॄ प्लवनतरणयोः)। ‘रथादवततार च’ (रघु० १।५४)। अवरुरोहेत्यर्थः। ‘तस्यां (नगर्यां) च नभसोऽवततार सः’ (कथा० ३।५३)। ‘सागरं वर्जयित्वा कुत्र वा महानद्यवतरति’ (शा० ३)। निम्नीभूय प्रविशतीत्याह। ‘मत्स्नेहाच्चैव राधायां सद्यः क्षीरमवातरत्’ (भा० उ० १४१।६)। स्तनयोः प्रादुरभवदित्यर्थः। ‘मुनिकन्या च सा शापात्तस्यां जाताववातरत्’ (पञ्चत०)। अवातरत्=समक्रामत्। शरीरपरिग्रहमकरोत्। ‘कपोलः पाण्डुत्वमवतरति ताली-परिणतिम्’ (भोज० १।७२)। अत्रावतरतेर्गौणः प्रयोगः। पाण्डुत्वमुपैतीत्येवार्थः। ‘वागेव मे नाभिधेयविषयमवतरति त्रपया’ (काद०)। अभिधेयमर्थमभिधातुं न प्रवर्तते ह्रीणोऽस्मीति। ‘तत्प्रेयसीमाहूय सङ्गीतकमवतरामि’ (धूर्त०)। अवतरामि=प्रारभे। इहापि पूर्ववद् गौणो व्यवहारः। ‘पुरो यदिन्द्र शारदीरवातिरः’ (ऋ० १।१३१।४)। अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः। ‘अव तस्य बलं तिर’ (ऋ० १०।१३३।५)। उदितचर एवार्थः। लोटि रूपम्। ‘अवातिरज्ज्योतिषाऽग्निस्तमांसि’ (ऋ० ६।९।१)। अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः। ‘शरीराद् भूषणं सर्वमात्मनः साऽवतारयत्’ (रा० ४।१९।२९)। अवारोपयदित्यर्थः। ‘कस्मिन्नवतितीर्षति ते पुण्यभाजि प्रदेशे हृदयम्’ (हर्ष० १)। अवतरीतुमधो गन्तुमिच्छति=अवतितीर्षति। ‘सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः’ (भा० उ० १३०।३१)॥ पन्थानमवतारयितुम्=उत्पथात्पथे नेतुम्। ‘दृष्ट एवावतीर्णोस्मि यद्रोगमतिदुस्तरम्’ (कथा० २४।१९५) । अवतीर्णः=उत्तीर्णः। ‘मेघपदवीमवतीर्णौ स्वः’ (शा० ७)। अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते। ‘तदनुरागवशगा चास्य पत्नी केशानवतार्य’ (अवदा० जा० २१)। अवतार्य=परिवाप्य=कर्तयित्वा। ‘अथोरुदेशादवतार्य पादम्’ (कु० ३।११)। अधो न्यस्येत्यर्थः। ‘स्वगात्रादवतार्य भूषणानि’ (मुद्रा० २।५)। ‘अथाङ्गराजादवतार्य चक्षुः’ (रघु० ६।३०)। चक्षुरवतार्य=प्रतिसंहृत्य। ‘रुद्धे गजेन सरितः सरुषाऽवतारे’ (शिशु० ५।३३)। अवतारस्तीर्थम्। ‘अवे तॄस्त्रोर्घञ्’ (पा० ३।३।१२०) इति सूत्रेऽवतारो नद्या इति वृत्तावुदाहरणम्। ‘अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः’ (उत्तर० ५।३४)। पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः। ‘कवयस्तु भावे बहुलं प्रयुञ्जते-वसन्तावतारसमये’ (शा० १)। अवतर इति तु युज्यते। इहावतारः प्रारम्भ इत्यर्थे। ‘परीवादनवावतारः’ (रघु० ५।२४)। स एवार्थः। ‘गोस्तु महिमानं नाव तिरेत्’ (तै० सं० ६।१।१०)। गोर्महिम्नः सोममहिमानं नातिरेचयेदित्यर्थः। ‘अवातिरतमनृतानि विश्वा’ (तै० ब्रा० २।८।६।६)। अवातिरतं (युवां) विनाशितवन्तौ। ‘दृष्ट एवावतीर्णोस्मि यद्रोगमतिदुस्तरम्’ (कथा० २४।१९५)। अवतीर्णः प्रविष्टः। ‘पूर्वं सिद्धं पश्चादवतारितम्’ (कौ० अ० २।६।२१)। अवतारितम्=राजदेयो भागः प्रतीष्टः। त्सर {अवत्सर} त्सर (त्सर छद्मना गतौ)। ‘अव त्सरत् पृशन्यश्चिकित्वान्’ (ऋ० १।७१।५)। अवत्सरत् अवात्सरत् पलायत इति सायणः। दंश् {अवदंश्} दंश् (दंश दशने)। ‘फलावदंशपूर्णाश्च चाङ्गेर्यः पानयोजिताः’ (हरि० २।२९।११)। फलावदंशाः=जम्बीराद्युपदंशाः। अवदंशः तिक्तरसं योज्यमुच्यते। येन भुक्तेन तर्ष उपजायते। दय् {अवदय्} दय् (दय दानगतिरक्षणहिंसादानेषु)। ‘तस्मादेनमवदये’ (अथर्व० १६।७।११)। अवदये विच्छिनद्मि, व्यवदधामि। ‘तदेनांस्तदवदयते यद् यजते’ (श० ब्रा० १।७।२।६)। अवदयते=आराधयति=रञ्जयति=परितोषयति। ‘वैरं तद् देवानवदयते’ (पञ्च० ब्रा० १६।१)। दल् {अवदल्} दल् (दल विशरणे)। ‘मासं चाप्याय्यते त्वक् चावदलति’ (सुश्रुत० २।१६६।६)। अवदलति=अवदीर्यते=विशीर्यते। दह् {अवदह्} दह् (दह भस्मीकरणे)। अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः। दिश् {अवदिश्} दिश् (दिश अतिसर्जने)। ‘अव प्रिया दिदिष्टन’ (ऋ० १०।१३२।६)। प्रियाणि निर्दिशतेत्याह। दिह् {अवदिह्} दिह् (दिह उपचये)। ‘दन्तरजसाऽवदेग्धि’ (कौ० सू० ३१)। अवदेग्धि उपलिम्पति। दुष् {अवदुष्} दुष् (दुष वैकृत्ये)। ‘द्रव्यावदूषको यश्च प्रतिच्छन्दकविक्रयी’ (विष्णुधर्मोत्तरे २।७२।१७१)। दुह् {अवदुह्} दुह् (दुह प्रपूरणे)। ‘भरद्वाजायाव धुक्षत द्विता धेनुं च विश्वदोहसमिषं च विश्वभोजसम्’ (ऋ० ६।४८।१३)। अवधुक्षत दत्त, प्रदिशतेत्यनर्थान्तरम्। दृश् {अवदृश्} दृश् (दृशिर् प्रेक्षणे)। ‘यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः’ (भा० पु० ३।२७।१२)॥ जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः। ‘सत्यानृते अवपश्यञ्जनानाम्’ (ऋ० ७।४९।३, अथर्व० १।३३।२)। अवयुत्य परस्परसाङ्कर्यपरिहारेण पश्यन्नित्यर्थः। ‘श्येनो नृचक्षा अग्नेष्ट्वा चक्षुषाऽवपश्यामि’ (पञ्च० ब्रा० १।५।३)। अवपश्यामि अवाङ्मुखः पश्यामि। दॄ {अवदॄ} दॄ (दॄ विदारणे)। ‘पूयः स्वमाश्रयमवदीर्य… कृच्छ्रसाध्यो भवति’ (सुश्रुत० १।६३।१)। अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्। ‘गां चावदीर्णां सहसाविवेश’ (अवदा० जा० २८, श्लो० ५८)। उक्तोऽर्थः। ‘भयावदीर्णः सङ्ग्रामादबद्धं बहु भाषसे’ (भा० कर्ण० ४०।१६)। भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः। ‘दूतावदीर्णे इत्यमरः।’ एतौ विलीनेऽर्थे पर्यायौ। दे {अवदे} दे (देङ् रक्षणे)। ‘तद् (ऋणं) अवदानैरेवावदयते’ (तै० सं० ६।३।५५)। अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति। दो {अवदो} दो (दो अवखण्डने)। ‘हृदयस्यैवाग्रेऽवद्यति’ (श० ब्रा० ३।१५।१६)। हृदयांशं प्रथमं खण्डयतीत्यर्थः। ‘सर्वभक्ष्यापूपकन्दमूलफलमांसादीनि दन्तैर्नावद्येत्’ (बौ० ध० २।७।१२।८)। खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः। ‘अव स्तोमेभी रुदं दिषीय’ (ऋ० २।३३।५)। ** (क्रुद्धं) रुद्रं शमयेयमित्याह।** ‘यां रात्रिं ब्रह्मचारी समिधं नाहरत्यायुष एव तामवदाय वसति’ (श० ब्रा० ११।३।३।१)। अवदाय=अंशं छित्त्वा। ‘वशाया अवदानानां तथैव तेषामवदानम्’ (श० ब्रा० ४।५।२।८)। अवदानमवखण्डनम्। ‘नानवत्तमश्नीयात्’ (शां० गृ० २।१४।२३)। अनवत्तमपृथक्कृतदेवताभागम्। ‘त्वं चापि दक्षयज्ञेस्मिन्नवदानार्थमागतः’ (शिवपु० २।२।३६।५२)। अवदानं हविर्भागः। दै {अवदै} दै (दैप् शोधने)। ‘येषां त्रीण्यवदातानि विद्या योनिश्च कर्म च’ (पा० ४।१।४८ सूत्रे भाष्ये)। अवदातानि=शुद्धानि। ‘अवदातं मुखम्’ (पा० १।१।२०) इत्यत्र वृत्तावुदाहरणम्। शोधितमित्यर्थः। द्युत् {अवद्युत्} द्युत् (द्युत दीप्तौ)। ‘गुहावद्योतिनोऽप्यस्ति किं दीपस्यार्कतुल्यता’ (गीता ४।१८ इत्यत्र नीलकण्ठोक्तिः)। अवशब्दो द्योतनस्य न्यूनतामाह। ‘हिशब्देन प्रसिद्ध हेतुमवद्योतयते’ (बृ० उ० शङ्करवचः)। अवद्योतयते=बोधयति=स्मारयति। अवेन नार्थः। द्रा {अवद्रा} द्रा (द्रा कुत्सायां गतौ)। ‘यत्र सुप्त्वा पुनर्नावद्रास्यन्भवति’ (श० ब्रा० ३।२।२।२३)। नावद्रास्यन्भवति=निद्रालुर्न भवति, निद्रया नाभिभूयत इत्यर्थः। ‘त्वाऽनवद्राणश्च रक्षताम्’ (अथर्व० १।१३।)। अनवद्राणः=निद्रारहितः। धा {अवधा} धा (डुधाञ् धारणपोषणयोः)। ‘न मा गरन्नद्यो मातृतमा दासा यदीं सुसमुब्धमवाधुः’ (ऋ० १।१५८।५)। समुब्धमवाधुः=अवाङ्मुखमपातयन्। ‘दविध्वतो रश्मयः सूर्यस्य चर्मेवावाधुस्तमो अप्स्वन्तः’ (ऋ० ४।१३।४)। अवाङ् अन्तरवाधुः=अन्तर्निमज्जयामासुः। ‘आसिञ्चोदकमव धेह्येनम्’ (अथर्व० ९।५।५)। एनमजमवधेहि=अधः श्रय, अवतारयेत्यर्थः। ‘सोऽवैवावरं समुद्रं दधावव पूर्वम्’ (श० ब्रा० १।६।३।११)। अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति। ‘यां ते कृत्यां कूपेऽवदधुः श्मशाने वा निचख्नुः’ (अथर्व० ५।३१।८)। अवदधुर्नीचैः पातयामासुः। ‘पचनमवधाय महावीरमवदधाति’ (श० ब्रा० १४।१।२१) अवदधाति=अधः श्रयति, अवतारयति। ‘यच्चोक्तं धर्मशास्त्रेण तत्तावादवधीयताम्’ (बृ० श्लो० सं० ७।७७)। तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च। ‘स वीर किं मुह्यसि नावधत्से’ (भा० कर्ण० ८९।४३)। नावेक्षसे, न चेतयस इत्याह। ‘यद् दोषा लवणमुदकेऽवाधा अङ्ग तदाहरेति’ (छां० उ० ८।१३।१)। अवाधाः=न्यधाः=निहितवानसि। ‘दक्षिणं बाहुमुद्धरतेऽवधत्ते सव्यमिति यज्ञोपवीतम्’ (तै० आ० २।१)। अवधत्ते न्युब्जी करोति=न्यञ्चयति=नीचैः करोति। ‘मारुत्यां मेषीमवदधाति वारुण्यां मेषम्’ (आप० श्रौ० ८।२।६।१७)। अवदधाति=प्रक्षिपति। मारुत्यां मरुद्देवताकायामामिक्षायाम्। ‘कर्तेऽवदध्युरुपसर्प मातरं भूमिमेतामिति’ (आश्व० गृ० ४।६।८)। कर्ते=गर्ते। अवदध्युः=नीचैर्दध्युः=निदध्युः। ‘इत्यवटेऽवदधाति’ (भा० श्रौ० ७।८।९)। उक्तोऽर्थः। ‘न वै तदवकल्पते यदश्वस्य पादमवदध्याद् वा गोः पादमवदध्यात्’ (श० ब्रा० ४।३।४।७)। अवदध्यात्=अधो निक्षेपयेत्। (चमसे) न्यासयेत्। ‘अथ मुसल मादत्ते…तदवदधाति’ (श० ब्रा० १।१।४।१०)। उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति। ‘ब्रह्मचारी न कामसुखेष्वात्मानमवदधाति’ (भा० शां० १९०।१०)। अवदधाति=निमज्जयति। आसजतीत्यर्थः। ‘ततस्तांस्तेषु कुण्डेषु गर्भानवदधे तदा’ (भा० आदि० ११५।२२)॥ अवदधे=निदधे। ‘गर्तेष्ववकानवधापयेत्’ (आश्व गृ० २।८४।४)। संचाययेत्, सङ्ग्राहयेत्। ‘यथा क्षुरः क्षुरधानेऽवहितः’ (बृ० उ० १।४।७)। अवहितः=न्यस्तः। ‘त्रितं कूपेऽवहितमेतत् सूक्तं प्रतिबभौ’ (नि० ६।२७)। कूपेऽवहितम्=कूपेऽन्तः पतितम्। ‘त्रितः कूपेऽवहितो देवान् हवत ऊतये’ (ऋ० १।१०५।१७)। उक्तोऽर्थः। ‘उत देवा अवहितं देवा उन्नयथा पुनः’ (ऋ० १०।१३७।१)। अवहितम्=पतितम्, अवाञ्चम्, अधोगतम्। ‘न सोपानाद् वेष्तिशिरा अवहितपाणिर्वाऽऽसीदेत्’ (आप० ध० १।२।५।१०)। अवहितपाणिर्न्युब्जीकृतहस्तः। ‘शृणु मेऽवहिता वचः (रा० २।६३।४)। अवहिता=दत्तावधाना=एकाग्रमनाः। ‘कर्तव्येष्ववहितेन भवता भवितव्यम्’ (प्र० च०)। उक्तोऽर्थः। ‘लवणमेतदुदकेऽवधाय’ (छां० उ० ६।१२।३)। अवधाय न्यस्य। ‘दक्षिणं बाहुमुद्धृत्य शिरोऽवधाय’ (गो० गृ० १।२।२)। अवधाय वेष्टयित्वा। ‘प्रबद्धं हिरण्यं हवन्यामवधाय’ (का० श्रौ० १०।२।४)। हवन्यामवधाय=जुह्वां निधाय। ‘कंसमपां पूरयित्वा सर्वौषधीः कृत्वा हस्ताववधाय,’ (गो० गृ० ३।२।३५)। हस्ताववधाय=हस्तौ निमग्नौ न्युब्जौ कारयित्वा। ‘हिरण्यमवधाय’ (तास्वप्सु) (आश्व० गृ० २।९।६)। निक्षिप्य, न्यस्येत्यर्थः। ‘पादाग्रे दृशमवधाय’ (मुद्रा० ५।१३)। दृशं निपात्येत्यर्थः। ‘सोऽज्ञायमानः (धृष्टद्युम्नः) पुरुषानवधाय समन्ततः’ (भा० आदि० १९२।२)। अवधाय=अवस्थाप्य। ‘गच्छावधानं नृपते ततो दुःखं प्रहास्यसि’ (भा० शां० २९।१६)। अवहितः समाहितो भवेत्याह। ‘वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया’ (भा० वन० ८६।१७)॥ अवधानं मनसः स्वास्थ्यम्। ‘सैषा… यजमानस्य लोकेऽवहिता’ (तै० सं० १।७।१।१)। अवहिता=अवस्थिता। ‘सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्’ (वाराह श्रौ० १।२।२।३४-३५)। अवदध्यादधो निदध्यात्। ‘पारुष्यमवधीय माना’ (ब्रह्मगवी) (अथर्व० १२।५।३०)। अवधीयमाना व्रजमवरुध्यमाना। अन्तराधीयमानेति त्वक्षरार्थः। ‘दासा बद्ध्वा नदीतोये दृष्टिहीनमवादधुः’ (बृ० दे० ४।२१)। अवादधुः=अधः क्षिप्तवन्तः। धाव् {अवधाव्} धाव् (धावु गतिशुद्ध्योः)। ‘यत्ते गात्रादग्निना पच्यमानादभिशूलं निहतस्यावधावति’ (वा० सं० २५।३४)। अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह। ‘अदो यदवधावत्यवत्कमधि पर्वतात्’ (अथर्व० २।३।१)। अवरुह्य भूमिं धावतीत्युक्तं भवति। अवधीर् {अवावधीर्} अवधीर् (अवधीर गणेऽपठितः)। ‘अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्’ (शा० ३।१४)। अवधीरणा=तिरस्कारः प्रत्याख्यानम्। ‘अचेतनं नाम गुणं न लक्षयेन्मयैव कस्मादवधीरिता प्रिया’ (शा० ६।१२)। अवधीरिताऽवमानिता। धू {अवधू} धू (धूञ् अवधूनने)। ‘अस्मे देवासोऽवधूनुता वसु’ (ऋ० १०।६६।१४)। हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः। ‘अव दस्यूँ रधूनुथाः।’ (ऋ० ८।१४।१४)। अवाधूनुथाः=अवाक्षिपः=अवाङ्मुखानपातयः=परासुवः। ‘अपेत्य पत्रिभ्योऽवधूनोत्यवधूतमिति’ (का० श्रौ० २।४।२)। कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः। ‘एवमनिर्ज्ञातानि दैवतान्यप्यवधूयन्ते’ (स्वप्न०१)। अवधूयन्ते=अवज्ञायन्ते=अवगण्यन्ते। ‘विपरीतस्तु विद्वद्भिः स्वतन्त्रोप्यवधूयते’ (का० नी० १२।२)। अवमन्यते। ‘रेणुः पवनावधूतः’ (रघु० ७।४३)। अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति। ‘लीलावधूतैश्चामरैः’ (मेघ० ३७)। अवधूतैरुपरि कम्पितैश्चलितैः। ‘आलिङ्गन्योऽवधूतस्त्रिपुरयुवतिभिः।’ (ध्वन्यालोके २।५ व्याख्यायाम्)। अवधूतो हस्तक्षेपेण सहसा पराणुन्नः। ‘अवधूतप्रणिपाताः’ (विक्रम० ३।५)। अवधूतो निराकृतोऽवहेलितः। ‘आत्मानमवधूतं में विज्ञाय नृपपुङ्गवाः’ (रा० १।६६।२१)। अवधूतं तिरस्कृतम्। ‘सुरवधूरवधूतभयाः शरैः’ (रघु० ९।२०)। अवधूतभयाः=निरस्तत्रासाः। ‘गवाघ्रातमवधूतमवक्षुतम्’ (अन्नम्) (मनु० ५।१२५)। अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥ ‘अवधूतवेषः’ (भा० पु० १।१९।२५)। संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः। ‘पापम्…। अवधूय… गच्छेम स्वर्गमुत्तमम्’ (भा० वन० ५२।२०)। कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः। ‘चण्डी मामवधूय पादपतितम्’ (विक्रम० ४।६७)। तिरस्कृत्य, उपेक्ष्य, अवज्ञायेत्यनर्थान्तरम्। ‘अवधूय रसालमञ्जरीर्घनमादाय परागमञ्जसा’ (पारिजात० ११।३६)। अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)। धृ {अवधृ} धृ (धृञ् धारणे)। ‘श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्’ (भा०)॥ अध्यवसीयतामित्यर्थः। ‘वानप्रस्थस्य धर्मं ते कथयाम्यवधार्यताम्’ (मार्क० पु०)। अवहितं श्रूयतामित्यर्थः। ‘न विश्वमूर्तेरवधार्यते वपुः’ (कु० ५।७८)। अवधार्यते=परिच्छिद्यते। इदमित्थम्भूतमिति निश्चीयते। ‘द्विरुच्चारितं शतमप्यवधारयति’ (सुश्रुत० २।१६१।९)। अवधारयति=चिन्तयति। ‘तत्रैवमवध्रियते सोम एवान्नम्’ (बृ० उ०)। अवध्रियते=अवसीयते=निश्चितं ज्ञायते। ‘प्रकृतिपुरुषसंयोग एव साक्षाद् बन्धहेतुरवधारितः’ (साङ्ख्य० १।१८।५४)। अवधारितो निश्चितः। ‘पुरैव पुंसाऽवधृतो धराज्वरः’ (भा० पु० १०।१।२२)। अवोऽस्थाने। ‘सर्वत्र यदवधारेणोच्यते स एकान्तः’ (सुश्रुते)। अवधारेण=याथातथ्येन। ‘अस्तीत्युत्पन्नसत्त्वस्यावधारणम् (नि० १।२।१०)। निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्। ‘यावदवधारणे’ (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।** ‘तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्’ (कौ० अ० ४।८।२४)। अवधारणम् इयत्ता। ध्वंस् {अवध्वंस्} ध्वंस् (ध्वंसु अवस्रंसने गतौ च)। ‘ध्वान्तं तमोऽवदध्वसे हते’ (वृत्रे) (ऋ० १०।११३।७)। अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति। ‘यः परुषः पारुषेयोऽवध्वंस इवारुणः’ (अथर्व० ५।२२।३)। अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह। नम् {अवनम्} नम् (णम् प्रह्वत्वे शब्दे च)। ‘सर्वो हि बिभ्यत्तस्या आसीदति अवनमति च’ (नि० २।९ इत्यत्र दुर्गः)। अवनमति प्रह्वी भवति। ‘अद्य प्रभृत्यवनताङ्गि तवास्मि दासः’ (कु० ५। )। ‘त्वय्यादातुं जलमवनते’ (मेघ० ४८)। ‘लिखन्नास्ते भूमिं बहिरवनतः प्राणदयितः’ (अमरु० ७)। ‘गलितनयनवारेर्याति पादावनामम्’ (शिशु० ११।३५)। पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः। ‘दुरितमवनतानां दुर्निरोधं निरुन्धन्’ (विश्व० च० १४।१७०)। अवनतानां प्रणतानाम्, भक्तानाम्। अत्रार्थे प्रः प्रशस्यः। नश् {अवनश्} नश् (णश अदर्शने) ‘अवनेशुः कुरूणां हि वीर्याणि अर्जुनाद् भयात्’ (भा० ४।१७२८)। अवनेशुः=तिरोभावं जग्मुः। नह् {अवनह्} नह् (णह बन्धने)। ‘अवनद्धं श्नथितमप्स्वन्तः’ (अथर्व० १।११६।२४)। अवनद्धम्=पिहितम्=आच्छन्नम्। ‘सवालधानेन चर्मणावनह्य’ (का० श्रौ० १३।३।१६)। उक्तोऽर्थः। ‘गदा हेमपट्टावनद्धा’ (भा०)। ‘चर्मावनद्धं दुर्गन्धि पूर्णं मूत्रपुरीषयोः’ (मनु० ६।७६)। चर्मावनद्धं चर्मणाच्छादितम्। ‘यूपं कृत्वा तु मलयमवनाहं च तक्षकम्’ (भा० द्रोण० २०२।७३)। अवनाहम्=त्रिवेणुयुगबन्धनरज्जुम्। निज् {अवनिज्} निज् (णिजिर् शौचपोषणयोः)। ‘तस्मात् पाणी अवनेनेवित’ (श० ब्रा० १।२।१।२३)। शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति। ‘अन्यत्रापि–उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्’ (मनु० २।२०९)॥ अवनेजनम्=प्रक्षालनम्। ‘पादमवनेनिजे’ (ऐ० ब्रा० ८।२७)। प्रक्षालयामासेत्यर्थः। ‘तस्य (मनोः) अवनेनिजानस्य मत्स्यः पाणी आपेदे’ (श० ब्रा० १।८।१।१)। अवनेनिजानस्य=प्रक्षालयतः। नी {अवनी} नी (णीञ् प्रापणे)। ‘मन्थे सम्पातमवनयेत्’ (छां० उ०)। सम्पातं हुतावशेषमासिञ्चेदित्यर्थः। ‘तं (पूर्णं ग्रहम्) न स्तूयमानेऽवनयेत्’ (श० ब्रा० ४।२।४।६)। स्तुतौ प्रवर्तमानायां होतुश्चमसे नावर्जयेदित्युक्तं भवति। ‘उच्छेषणं वल्मीकवपायामवनयेत्’ (तै० ब्रा० १।८।६।२)। उक्तोऽर्थः। ‘आहुतेराहुतेस्तु सम्पातं मूर्धनि वध्वा अवनयेत्’ (गो० गृ० २।३।७)। सम्पातः=शेषः। अवनयेत्=निपातयेत्। ‘मन्थे संस्रवमवनयति’ (श० ब्रा० १४।९।३।४)। आसिञ्चति। ‘उदपात्रेऽक्षतान् अवनीय’ (शां० गृ० १।२२।१२)। ‘अपः श्वभ्रेऽवनयति’ (का० श्रौ० १६।३।२)। ‘ऋबीसे अत्रिमश्विनावनीतमुन्निन्यथुः’ (ऋ० १।११६।८)। अवनीतमधः पातितम्। ‘युवमत्रयेऽवनीताय’ (ऋ० १।११८।७)। उक्तोऽर्थः। ‘अश्वान्प्रोक्षत्यपोऽवनीयमानान्’ (का० श्रौ० १४।३।३)। अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्। ‘अरण्ये मुनिभिर्जुष्टे अवनेया भविष्यसि’ (रा० उ० ४६।९)। अवनेया रथादवरोप्य प्रापणीया। सीतां प्रति सौमित्रेरुक्तिः। नु {अवनु} नु (णु स्तुतौ)। ‘असश्चतः शतधारा अभिश्रियो हरिं नवन्तेऽव ता उदन्युवः’ (ऋ० ९।८६।२७)। अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः। नुद् {अवनुद्} नुद् (णुद प्रेरणे)। ‘कुरूनवानोदयिष्यस्त्वं न त्वां व्यसनमाव्रजेत्’ (भा० द्रोण० ८६।६)। कुरूनचोदयिष्यस्त्वमिति पाठान्तरम्। तन्निर्दोषम्। पत् {अवपत्} पत् (पत्लृ गतौ)। ‘सोपि हंसो गदां गृह्य रथात्तस्मादवापतत्’ (हरि० ३।१२४।१२)। अवाप्लवत, अवास्कन्दत्, अवाकूर्दतेत्यर्थः। ‘अवपतन्तीरवदन् दिव ओषधयस्परि’ (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। अवाचीनं पतन्त्य इत्यर्थः। ‘श्येनावपातमवपत्य’ (प्र० च०)। अवपत्य=सरभसमवतीर्य। ‘जलं कूलावपातेन प्रसन्नं कलुषायते’ (मृच्छ० ९।२४)। कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)। ‘रोधांसि निघ्नन्नवपातमग्नः करीव वन्यः परुषं ररास’ (रघु० १६।७८)। अवपाते गजग्रहणार्थे गर्त इति मल्लिनाथः। ‘अवपाताननमग्नं मृगमिव कोभ्युद्धरिष्यति माम्’ (अवदा० जा०, २४, ४)। अवपातोऽवटः। ‘तस्मिंस्तत्रावपतिते महिष्यः केशवस्य याः’ (हरि० २।१०८।५)। अवपतिते=अवतीर्णे। ‘केशकीटावपतितं क्षुतं श्वभिरवेक्षितम्’ (भा० अनु० २३।६)। केशकीटा अवपतिता उपरि पतिता यत्र तत्। ‘लघूनुन्नमयन्भावान् गुरूनप्यवपातयन्’ (कथा० २५।४२)। अवपातयन्=अवनमयन्। (प्रभञ्जनः)। पद् {अवपद्} पद् (पद गतौ)। ‘पूष्णश्चक्रं न रिष्यति न कोशोऽवपद्यते’ (ऋ० ६।५४।३)। अवपद्यते=अधः पतति, भ्रंशते। ‘जामिमृत्वा माऽवपत्सि लोकात्’ (अथर्व० ६।१२०।२)। माऽवपत्सि=मा पप्तम्, स्वर्गाल्लोकान्मा प्रच्योषि। ‘कर्तमवपदात्यप्रभुः’ (ऋ० ९।७३।९)। गर्तमवपततीत्याह। ‘अवपद्यन्तामेषामायुधानि’ (अथर्व० ८।८।२०)। नश्यन्त्वित्यर्थः। ‘ये गर्भा अवपद्यन्ते’ (अथर्व० ५।१७।७)। अवपतन्ति। प्रच्यवन्तेऽवस्रवन्तीत्यर्थः। ‘न्यङ्ङुत्तानोऽवपद्यते न’ (ऋ० ४।१३।५)। अवपद्यते=भ्रंशते=अधः पतति। ‘उत्क्रामातः पुरुष माऽवपत्थाः’ (अथर्व० ८।१।४)। माऽवपत्थाः=मा स्म नीचैर्गच्छः। ‘मोषु देवा अदः स्वरवपादि दिवस्परि’ (ऋ० १।१०५।३)। दिवस्परि दिवः सकाशाद्भ्रष्टं मा भूदित्याह। ‘यावन्तः स्तोका अवापद्यन्त’ (तै० ब्रा० २।१।१।१)। स्तोका बिन्दवोऽपतन्नित्यर्थः। ‘ब्रह्मा घृते हिरण्यमवपद्यते’ (लौ० गृ० ३६।६)। अवपद्यतेऽवष्टभ्नातीति देवपालष्टीकाकारः। ‘यदि कीटोऽवपद्येत’ (आप० श्रौ० ९।१।२।३९)। अग्निहोत्रस्य सान्नायस्योपरि पतेद् इत्याह। ‘अथ ग्रन्थिं करोतीन्द्रस्य ध्रुवोऽसीति नेदवपद्याता इति’ (श० ब्रा० ३।६।१।२५)। नेदवपद्यातै=विकीर्णो विषितो विस्रस्तो मा भूदिति। ‘गर्भः सह जरायुणाऽवपद्यताम्’ (लौ० गृ० ३३।३)। अवपद्यताम्=अधो गच्छतु। निष्क्रामत्विति तात्पर्यार्थः। ‘अव भेषज पादय इमां संविवृत्सति’ (अथर्व० ८।६।१६)। अवपादय=नाशय। ‘क्षतं कीटावपन्नं च यच्चोच्छिष्टाचितं भवेत्’ (भा० शल्य० ४३।२६) कीटावपन्नम्=यस्योपरि कीटोऽवपन्नः पतितस्तद्। ‘पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति’ (मनु० ५।१२५)॥ ‘केशकीटावपन्नम्’ (गौ० ध० २।८।९)। उक्तोऽर्थः। ‘तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्’ (ऐ० ब्रा० ८।२३)। नेदवपद्येयम्=भ्रष्टो मा भूवम्। ‘तस्माद् विभक्ताः स्तोका अव पद्यन्त’ (तै० सं० ६।३।९)। अवपद्यन्ते ऽधःपतन्ति। स्तोका बिन्दवः। ‘ते (गर्भाः) प्रतिहृता नावपद्यन्ते’ (छां० उ० २।९।६)। अवपद्यन्ते पतन्ति। ‘यदप्स्ववापद्यत’ (तै० ब्रा० २।२।९।४)। अवापद्यत अपतत्। न्यमज्जत्। ‘अन्धा तमांस्यव पादयैनान्’ (अथर्व० ९।२।१०)। तमस्सु पातयेत्यर्थः। ‘तस्या वाचोऽवपादादबिभयुः’ (तै० ब्रा० १।५।१२।१)। अवपादोऽधस्तात्पातोऽवपातः। ‘त्राध्वं कर्तादवपदो यजत्राः’ (ऋ० २।२९।६)। अवपदः पतनात्। अवपद् इति क्विबन्तम्। पा {अवपा} पा (पा पाने)। ‘अयं मित्राय वरुणाय शन्तमः सोमो भूत्ववपानेषु’ (ऋ० १।१३६।४)। अवनतं पानमवपानमिति सायणः। अवनम्य पानमित्यर्थः। ‘अस्मिन्त्सु सोमेऽवपानमस्तु ते’ (ऋ० १०।४३।२)। ‘गौराद् वेदीयाँ अवपानमिन्द्रो विश्वाहेद् याति सुतसोममिच्छन्’ (ऋ० ७।९८।१)। अवपानम्=पानस्थानं पल्वलादि। ‘ऋश्यो न तृष्यन्नवपानमा गहि’ (ऋ० ८।४।१०)। ‘माप स्थातं महिषेवावपानात्’ (ऋ० १०।१०६।२)। उक्तोऽर्थः। ऋश्यो मृगः। ‘ऋश्यो न तृष्यन्नवपानमा गहि’ (ऋ० ८।४।१०)। अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि। पा {अवपा} पा (पाल् लुगागमः)। ‘अवपालितोऽरक्षितो भवतीति कोशकाराः।’ पाशय् {अवपाशय्} पाशय् (पाश&#43;णिच्)। ‘शमीशाखाभिरास्तीर्य दृढपाशावपाशिताम्’ (रा० ३।१५।२२)। अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः। पीड् {अवपीड्} पीड् (पीड अवगाहने)। ‘ततोऽस्य जानुना पृष्ठमवपीड्य बलादिव’ (भा० १।६२९२)। अवपीड्य=आबाध्य। ‘ममज्जेव मही तस्य भूरिभारावपीडिता’ (भा० पु० १।३७।१०)। अवपीडिता=अवगाढा। ‘(नेत्रे) पार्श्वावपीडिते’ (सुश्रुत० २।१०४।४)। पार्श्वयोः प्रान्तयोरवगाढे इत्याह। ‘अवपीड इति नस्यभेदः’ (सुश्रुत० २।४२।८)। ‘वेगान्तरेषु चावपीडं दद्यात्’ (सुश्रुत० चि० ५।२७)। ‘अवपीडो हितश्चात्र वचाभागाधिकायुतः’ (सुश्रुत० उत्तर० २६।१४)। अवपीड्य दीयते इत्यवपीडो नस्यभेदः। पॄ {अवपॄ} पॄ (पॄ पालनपूरणयोः)। ‘मधुमेदोऽवपूर्णा च पृथिवी’ (हरि० ३।२६।५४)। अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति पाठान्तरम्। प्लु {अवप्लु} प्लु (प्लुङ् गतौ)। ‘द्रोणाय व्यसृजद् राजन् स रथादव अवपुप्लुवे’ (भा० द्रोण० १२७।५३)। पुप्लुवेऽवततार। ‘सिंहासनादवप्लुत्य’ (बृ० श्लो० सं० २।८७)। प्लुत्याऽवतीर्येत्यर्थः। ‘अवप्लुत्य रथात् कृष्णः’ (भा० पु० १०।७८।३)। उक्तोऽर्थः। ‘अवप्लुत्य पदानि षट् स्वरथं पुनरास्थितः’ (भा० द्रोण० १४।७४)। अवप्लुत्य=अवतीर्य गत्वा। ‘रथादवप्लुत्य ततोऽभ्यधावत्’ (भा० वन० २६९।१०)। ‘अवप्लुतः सिंह इवाचलाग्रात्’ (भा० भीष्म० ८५।३८)। अवफूर्दितः। ‘धर्मवांस्त्वमधर्मज्ञ सतां मार्गादवप्लुतः’ (भा० सभा० ४१।२०)। अवप्लुतः=प्रच्युतः=भ्रष्टः=विचलितः। ‘अवप्लुतौ रथोपस्थाद्युधामन्यूत्तमौजसौ’ (भा० द्रोण० १३०।४१)। अवप्लुतौ=अवतीर्णौ। ‘अवप्लुतः स्यादाविःपृष्ठो वा’ (आश्व० गृ० २।१।५)। अवप्लुतः=निमग्नः (धृते)। ‘अवप्लुतम्’ (भा० शल्य० ५७।१९)। प्रहारवञ्चनार्थं नम्रीभूय निःसरणमवप्लुतमिहोक्तम्। बाध् {अवबाध्} बाध् (बाधृ लोडने)। ‘अङ्गुष्ठाभ्यां चावबाधते’ (भूमिम्) (का० श्रौ० ३।१।७)। अवबाधते अवपीडयति। बुध् {अवबुध्} बुध् (बुध अवगमने)। ‘विधुरावबोधाः (स्कन्दपु० का० ४।३०।८४)। विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः। बृह् {अवबृह्} बृह् (बृह बृहि वृद्धौ)। ‘तदात्मन्व्यतिषजत्यवबर्हाय (शां० ब्रा० ७।९)। अवबर्हाय=अविप्रयोगाय। बन्ध् {अवबन्ध्} बन्ध् (बन्ध बन्धने)। ‘अवबन्धो हि बुद्धस्य कर्मभिर्नोपपद्यते’ (भा० शां० ३३१।५२)। अवबन्धो नीचो देहबन्धः। ‘अवबन्धः’ (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः। ‘प्रसितः प्रसक्तो यस्तत्र नित्यमेवावबद्धः स उच्यते’ (पा० २।३।४४) सूत्रे काशिकायाम्। ‘शुक्रशोणितयोरवबन्धः’ (सुश्रुत० शारीर० ३।१०)। अवबन्धोऽप्रवृत्तिः। ‘जानामि यस्मिंश्च जनेऽवबद्धं कामेन सुग्रीवमसक्तमद्य’ (रा० ४।३३।५३)। अवबद्धं बद्धम् आसक्तम्। असक्तमनवरतम्। बुध् {अवबुध्} बुध् (बुध अवगमने, बुधिर् बोधने)। ‘यश्चाधरोत्तरानर्थान् विगीतान्नावबुध्यते’ (मनु० ८।५३)। अवबुध्यते=सम्यग् जानाति। ‘दैवतमन्तरेण न शक्यो देवतापदार्थः सम्यगवबोद्धुम्’ (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। ** ‘तत्र मे कौशलं सर्वमवबुद्धं विशाम्पते’ (भा० वि० ३।१०)। ‘तत्त्वावबोधैकरसो न तर्कः’ (विक्रम०)। उक्तोऽर्थः। भाष् {अवभाष्} भाष् (भाष व्यक्तायां वाचि)। ‘इत्युक्तास्ते ततः सर्वे समन्तादवभाषिरे’ (भा० स्वर्गा० २।४०)। अवशब्दो धात्वर्थं न विशिनष्टि। द्वित्वाभाव आर्षः। भुज् {अवभुज्} भुज् (भुजो कौटिल्ये)। ‘अवभुग्नभोगिफणमण्डलां भुवम्’ (१५।५४)। अवभुग्नमवनमितम्। भृ {अवभृ} भृ (भृञ् भरणे)। ‘दीक्षान्तोऽवभृथः’ (अमरः)। अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः। ‘यदी घृतेभिराहुतो वाशीमग्निर्भरत उच्चाव च’ (ऋ० ८।१९।२३)। अवभरते अनुच्चैः करोति। वाशीं शब्दम्। मा {अवमा} मा (माङ् माने)। ‘रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्’ (कौ० अ० २।७।२)। अवमानं गाम्भीर्यम्। मन् {अवमन्} मन् (मन ज्ञाने मनु अवबोधने)। ‘जगन्मङ्गलमात्मानं कथं त्वमवमन्यसे’ (उत्तर० ७।८)। अवजानासि, अवगणयसीत्यर्थः। ‘योऽवमन्येत ते मूले हेतुशास्त्राश्रयाद् द्विजः’ (मनु० २।११)। उक्तोऽर्थः। मान् {अवमान्} मान् (मान पूजायाम्)। ‘भिक्षेत भिक्षां प्रथमं या चैनं नावमानयेत्’ (मनु० २।५०)। प्रत्याख्यानेन न तिरस्कुर्यात्। मिह् {अवमिह्} मिह् (मिह सेचने)। ‘नरो हितमव मेहन्ति पेरवः’ (ऋ० ९।७४।४)। अवस्तान्नीचै र्वर्षन्ति। मुच् {अवमुच्} मुच् (मुच्लृ मोक्षणे)। ‘मेखलामवमुञ्चते’ (गो० गृ० ३।४।२३)। अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः। ‘अवमुच्य स्ववक्षोभ्यो रुक्मं तस्मै तदा ददुः’ (बृ० दे० ५।७२)। अवमुच्य अवतार्य। मूर्च्छ {अवमूर्च्छ} मूर्च्छ (मुर्छा मोहसमुच्छ्राययोः)। ‘कस्मादेषां कलहो नावमूर्च्छेत्’ (भा० उ० २९।३)। अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये। मृज् {अवमृज्} मृज् (मृजू शुद्धौ)। ‘अथ यदन्तर्यामं हुत्वा। अवाञ्चमवमार्ष्टि’ (श० ब्रा० ४।५।५।६)। अवमार्ष्टि=अवस्तान्मार्ष्टि=शोधयति। ‘सर्वं तूष्णीमनुक्रामन्नुच्च मार्ष्टि अव च मार्ष्टि’ (बौ० श्रौ० २।१८।३६)। उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि। ‘इमा ते वाजिन्नवमार्जनानि’ (ऋ० १।१६३।१५)। अवमृज्यतेऽनेनेत्यवमार्जनमवमर्दनसाधनम्। कङ्कतविशेषः। मृद् {अवमृद्} मृद् (मृद क्षोदे)। ‘शत्रुबलावमर्दनः’ (रा० ३।३५।११४)। अवमर्दनः= विध्वंसकः। ‘हस्तपादावमर्दनम्’ (पञ्चत०)। उद्वर्तनमित्यर्थः। मृश् {अवमृश्} मृश् (मृश आमर्शने आमर्शनं स्पर्शः)। ‘अवमृशन्ती कलहंसकान्’ (काद०)। परामृशन्ती स्पृशन्तीत्यर्थः। ‘तद्धावमृश्य न विवेद’ (छां० उ० ६।१३।१)। अवमृश्य=अन्विष्य। ‘तद्धावमृश्य न विवेद’ (छां० उ० ६।१३।१)। पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः। यज् {अवयज्} यज् (यज देवपूजासंगतिकरणादानेषु)। ‘तांस्ते यज्ञस्य मायया सर्वान् (वरुणस्य पाशान्) अवयजामहे’ (तै० ब्रा० ३।१०।८।२)। अवयजामहे=यज्ञकर्मणा पराणुदामः। ‘सुन्वानो हि ष्मा यजत्यव द्विषः’ (ऋ० १।३३।७)। उक्तचर एवार्थः। ‘अव देवानां यज हेडो अग्ने’ (अथर्व० १९।३।४)। अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया। ‘यदेनश्चकृमा वयमिदं तदवयजामहे’ (वा० सं० ३।४५)। अवयजामहे=अपनोदयामः=अपाकुर्मः। ‘या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे’ (आप० श्रौ० ५।४।१६।४)। अवयजे=यजे=पूजयामि। अत्रानर्थकोऽवः। ‘यदेकस्याधि धर्मणि तस्यावयजनमसि’ (वा० सं० २०।१७)। ‘या तेषामवया दुरिष्टिः’ (अथर्व० २।३५।१)। अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः। ‘अवेष्टा दन्दशूकाः’ (श० ब्रा० ५।४।१।१) अवेष्टा दूरीकृता अपनुन्नाः। ‘प्रजाः सृष्ट्वांहोऽवयज्य सोऽकामयत वृत्रं हन्यामिति’ (मै० सं० १।१०।१४)। अंहोऽवयज्य=अंहोऽवेज्य=पाप्मानं विपूय। ‘यथोदितमेव वरुणमव यजते’ (तै० सं० ६।३।१२)। अवयजते यजते। अव इह विशेषको न, तद्विरलम्। या {अवया} या (या प्रापणे)। ‘अव देवैर्देवकृतमेनोऽयासिषम्’ (वा० सं० ३।४८)। अवयासिषम्=अवायासिषम्=अवानैषमित्यर्थः। ‘वरुणस्य हेडोऽवयासिसीष्ठाः’ (ऋ० ४।१।४)। वरुणस्य क्रोधमपनेषीष्ठा इत्याह। ‘नू चित्सुदानुरवयासदुग्रान्’ (ऋ० ६।६६।५)। अवयासत्=अपगमयेत्। ‘अवययुरमरस्त्रियोऽस्य यत्नं विजयफले विफलं तपोधिकारे’ (कि० १०।१५)। अवययुः=अवजग्मुः। ‘न जनोऽयमित्यवयये च स तापसैः’ (कि० १२।१५)। अवयये=जज्ञे। कर्मणि लिट्। ‘अथवा धर्ममसुबोधसमयमवयात बालिशाः’ (शिशु० १५।१९)। अवयात=जानीत। ‘भवा मरुद्भिरवयातहेडाः’ (ऋ० १।१७१।६)। अवयातहेडाः=शमितक्रोधः। ‘अवयाता सदमिद् दुर्मतीनाम्’ (ऋ० १।१२९।११)। अवयाता=अपाकर्ता=शमयिता। ‘अवयाता हरसो दैव्यस्य’ (अथर्व० २।२।२)। अवयाता=अपगमयिता=शमयिता। उभयत्रान्तर्णीतण्यर्थको यातिः। ‘नेह भद्रं रक्षस्विने नावयै नोपया उत’ (ऋ० ८।४७।१२)। अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्। ‘उद्यानं ते पुरुष नावयानम्’ (अथर्व० ८।१।६)। अवयानम्=अवाङ्गमनम्। ‘कलाजातं हि सर्वं त्वमवयास्यसि मे वरात्’ (स्कन्दपु० का० ४।८६।८०)। अवयास्यसि अवैष्यसि ज्ञास्यसि। यस् {अवयस्} यस् (यसु प्रयत्ने)। ‘देवस्य हेडोऽवयासिसीष्ठाः’ (ऋ० ४।१।४)। अपनयेत्यर्थः। अवपूर्वो यासिर्विनाशे वर्तत इति सायणः। यु {अवयु} यु (यु मिश्रणामिश्रणयोः)। ‘अवयुवती’ (नि० ४।११)। वियुञ्जाने। ‘ययोरन्याऽघानि द्वेषांस्यवयावयति’ (नि० ९।४२।१)। अवयावयति अवमिश्रयति, अपनयति, पराकरोति, अपाकरोति। राध् {अवराध्} राध् (राध साध संसिद्धौ)। ‘अवैतेनारात्सीरसौ स्वाहा’ (अथर्व० ५।६।६)। अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि। ‘यथैव षडवराध्नोति स रिक्तः’ (ऐ० ब्रा० ३।७)। षट् छब्दो वषट्कारमाह। अवराध्नोति समृद्ध्यभावमाप्नोति। री {अवरी} री (रीङ् स्रवणे)। ‘अवरीणो धिक्कृतश्चापीत्यमरः।’ रुच् {अवरुच्} रुच् (रुच दीप्तौ प्रीतौ च)। ‘अदो यदवरोचते चतुष्पक्षमिवच्छदिः’ (अथर्व० ३।७।३)। अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति। रुज् {अवरुज्} रुज् (रुजो भङ्गे)। ‘अवरुज्य ययौ गुल्मान्पथस्तस्य समीपजान्’ (भा० आदि० १५१।३)। अवरुज्य=अवभज्य=नीचैर्भग्नान् कृत्वा। ‘परश्वधैः शाल इवावरुग्णाः’ (भा० कर्ण० ८२।५)। अवरुग्णोऽधोभग्नः। रुद् {अवरुद्} रुद् (रुदिर् अश्रुविमोचने)। ‘अवक्षुतमवरुदितं तथा श्राद्धे च वर्जयेत्’ (भा० अनु० ९१।४१)। यस्योपरि अश्रूणि पतितानि तद् (अन्नम्) अवरुदितमुच्यते। रुध् {अवरुध्} रुध् (रुधिर् आवरणे)। ‘स ह गवां सहस्रमवरुरोध’ (बृ० उ० ३।१।१)। व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)। ‘स्रोतसां वर्त्मान्यवरुध्यन्ते गर्भेण’ (सुश्रुते १।३२८।८)। अवरुध्यन्ते=पिधीयन्ते। ‘आव श्मशा रुधद्वाः’ (ऋ० १०।१०५।१)। अपोरुणदित्याह। अपां गतिं रुद्धवानित्यर्थः। ‘समुदायनिपातनाच्चार्थविशेषेऽवरुध्यन्ते’ (द्विदण्ड्यादयः) (पा० ५।४।१२८ सूत्रे काशिकायाम्)। अवरुध्यन्ते=नियम्यन्ते। ‘यस्य चार्थेऽवरुध्यसे’ (रा० २।३०।९)। अवरुध्यसे=वार्यसे=बहिष्क्रियसे=अपनुद्यसे। ‘सा मेऽमुष्मादिदमवरुन्ध्यात्’ (कौ० उ० २।३)। अवरुन्ध्यात्=प्रापयेत्=प्रासादयेत्=उपनमयेत्। ‘सर्वेषां छन्दसां वीर्यमवरुन्धे’ (ऐ० ब्रा० १।१)। प्राप्नोतीत्यर्थः। अवरोधः प्राप्तिरिति षड्गुरुशिष्यः। ‘चुम्ब्यते शतकृत्वोऽवरुध्यते सहस्रकृत्वः’ (ध्वन्यालोके १।१४ व्याख्यायाम्)। अवरुध्यते=आलिङ्ग्यते। तेऽर्चन्तः श्राम्यन्तश्चेरुः। ‘अमृतत्वमवरुरुत्समानाः’ (श० ब्रा० १०।४।३।६)। अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः। ‘यदि वियदेवं भवति सुभिक्षम्…’ (बृ० सं० २४।२०)। अवरुद्धमाच्छादितम्। ‘अन्यक्षेत्रे अवरुद्धं चरन्तम्’ (अथर्व० ३।३।४)। अवरुद्धं शत्रुभिर्निरुद्धमिति सायणः। ‘अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम’ (अवदा० सुत० जा०)। अवरुद्धाः=निरुद्धाः। ‘तासां चेदवरुद्धानां चरन्तीनां मिथो वने’ (मनु० ८।२३६)। अवरुद्धानां पालेन नियमितानाम्। ‘अवरुद्धोऽचरत्पार्थो वर्षाणि त्रिदशानि च’ (भा०)। अवरुद्धः संवृताकारः। ‘अवरुद्धा रथिनः केकयेभ्यः’ (भा० उ० २२।२०)। अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः। ‘अवरुद्धापि जयमत्यभिधाना’ (राज० ७।७२४)। अवरुद्धाऽन्तःपुरे निक्षिप्ता विधिवदनूढा। ‘अवरुद्धासु दासीषु भुजिष्यासु तथैव च’ (याज्ञ० २।२९०)। पुरुषान्तरोपभोगतो निरुद्धाः सेवार्थं रक्षिता इति मिताक्षरा। ‘प्रहर्षेणावरुद्धा सा व्याहर्तुं न शशाक ह’ (रा० ६।११३।१४)। हर्षपरीतां हर्षवशगां हर्षेण परवतीमाह। ‘अवरुद्धं वने रामं दिष्ट्या त्वमनुगच्छसि’ (रा० २।११७।२२)। अवरुद्धं पित्रा नियुक्तमिति तिलकः। ‘न शशाकोत्तरैर्वाक्यैरवरोद्धुं समुद्यतम्’ (रा० ३।१।३३)। अवरोद्धुम्=उपरोद्धुम्=नियन्तुम्। ‘सर्वग्रहणं शूद्रावरोधनार्थम्’ (मनु० १।२ इत्यत्र मेधातिथिवचनम्)। अवरोध उपसङ्ग्रहः। ‘बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्’ (भा० उ० ९८।२५)॥ अवरोधः=उपरोधः=अन्तरायः। ‘अज्ञातचर्या बालानामवरोधश्च माधव’ (भा उ० ९०।५९)। अवरोधो राज्याप्रदानरूपो वृत्तिनिरोध इति नीलकण्ठः। ‘अच्युतो रोधावरोधाद् ध्रुवो राष्ट्रे प्रतितिष्ठति’ (कौ० सू० ९८)। अवरोधोऽधः पातनम्, मज्जनम्। ‘फेनायमानं स्रोतोवरोधः’ (सुश्रते)। अवरोधः=उपरोधः। ‘निन्ये विनीतैरवरोधदक्षैः’ (कु० ७।७३)। अवरोधः शुद्धान्तः=अन्तःपुरम्। ‘यस्यावरोधस्तनचन्दनानां प्रक्षालनाद् वारि विहारकाले’ (रघु० ६।४८)। अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः। ‘प्रतारं च समुद्रस्य रात्रौ लङ्कावरोधनम्’ (रा० १।४।३५)। प्रत्ययभेदो नार्थभेदः। ‘मन्ये प्रकाशीकृतमूर्धजानि रणं प्रविष्टान्यवरोधनानि’ (ऊरु० १।३८)। अवरोधनानि=अन्तःपुरजनः। ‘राजावरोधनवधूरवतारयन्तः’ (शिशु० ५।१८)। अवरोधनमन्तः पुरम्। ‘अवरोधनानि सिन्धोः’ (शिशु० ८।८)। समुद्रमहिष्यो नद्य इत्यर्थः। ‘योग्यः कन्यावरोधने’ (वि० पु० ६।१।१२)। भार्यात्वेन ग्रहण इत्यर्थः। ‘यो वै संवत्सरस्यावरोधनं चोद्रोधनं च वेद’ (ऐ० ब्रा० ४।१४)। अंश आद्योऽवरोधः स्यात्। ‘सर्वेषां कामानामवरुद्ध्यै’ (ऐ० ब्रा० २।१७)। अवरुद्धिः प्राप्तिः, तस्यै। ‘अन्नाद्यस्यावरुद्ध्यै’ (जै० ब्रा० १।७८)। उक्तोऽर्थः। ‘कस्य चित्त्वथ कालस्य साङ्काश्यादागतः पुरात्। मिथिलामवरोधकः…’ (रा० १।७१।१६)। अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः। ‘देवराज, दुरवरोधोऽयमनयोर्महावीरयोर्मिथो विमर्दः’ (महावीर० ६)। दुरवरोधो दुर्निवारः। ‘तेनोद्वेगेन राजा तानवरुन्ध्यात्’ (कौ० अ० १।१०।१०)। अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्। ‘तद् देवा विजित्यावरुरुत्समाना अन्वायन्’ (तै० सं० १।५।१)। अवरुरुत्समाना आत्मसात्कर्तुमिच्छन्तः। ‘मर्म्मगतस्त्वगादिष्ववरुद्धत्वान्नोच्यते’ (सुश्रुत० सूत्र० २२।६)। अवरुद्धः संगृहीतः। ‘अनवरुद्धा वा एतस्य विराड् य आहिताग्निः’ (तै० सं० १।७।६)। अनवरुद्धाऽस्वाधीना। ‘अनवरुद्धस्यावरुद्ध्यै’ (तै० ब्रा० १।३।८)। अस्वीकृतस्य स्वीकृतय इत्याह। ‘अथास्यैष स्वभक्षो न्यग्रोधस्यावरोधाः’ (ऐ० ब्रा० ७।३०)। शाखाभ्योऽवाङ्मुखत्वेन प्ररोहन्तोमूलविशेषा अवरोधाः। ‘विततेव दूर्वाऽवरोधै र्भूम्यां प्रतिष्ठितेव’ (ऐ० ब्रा० ८।८)। उक्तोऽर्थः। ‘नह्येकस्मिञ्शास्त्रे शक्यः सर्वशास्त्राणामवरोधः कर्तुम्’ (सुश्रुत० १।४।५)। अवरोध उपसङ्ग्रहः। ‘राजा किल मामवरोधयिष्यति’ (कौ० अ० १२।२।२१)। शुद्धान्तेऽन्तः करिष्यति, अन्तः पुरगतां करिष्यति। रुह् {अवरुह्} रुह् (रुह बीजजन्मनि)। ‘अस्माकमुत्तमं कृधीत्यादित्यमीक्षमाणो जपित्वाऽवरोहेत्’ (आश्व० गृ० २।६।१२)। अवरोहेत्=संसदं प्रपद्येत। ‘यानासनस्थश्चैवैनमवरुह्याभिवादयेत्’ (मनु० २।२०२)। अवरुह्यावतीर्य। ‘यौ व्याघ्राववरूढौ जिघत्सतः पितरं मातरं च’ (अथर्व० ६।१४०।९)। अवरूढौ=इत उपेतौ=अर्वाङ्मुखौ प्राप्तौ। ‘यदत्रिर्वामवरोहन्नृबीसम्’ (ऋ० ५।७८।४)। अवरोहन्=अवगाहमानः=प्रविशन्। ‘अवरोहशताकीर्णं वटमासाद्य तस्थतुः’ (रा० २।५२।९६)। अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा। ‘इतरेष्वागमाद् धर्मः पादशस्त्ववरोपितः’ (मनु० १।८२)। अवरोपितोऽवकलितो हीनः कृतः। ‘शूनपाणिपादोदरमपगताक्षमुद्वृत्तनाभिमवरोपितं विद्यात्’ (कौ० अ० ४।६)। अवरोपितं शूलारोपितम्। लग् {अवलग्} लग् (लगे सङ्गे)। ‘अवलगनरूपेणोपगम्य’ (तन्त्रा० १।३)। ‘कृशावलग्नसंलग्नसप्तकीसंभृतश्रियम्’ (शि० भा० २।५६)। अवलग्नम्=मध्यम्, उदरम्। ‘क्षिप्तो हस्तावलग्नः प्रसभमभिहतः’ (ध्वन्यालोके ५।५१ व्याख्यायाम्)। अवलग्नः स्पृष्टः। ‘स्कन्धावलग्नोद्धृतपद्मिनीकः’ (रघु० १६।६८)। अवलग्ना संसक्ता। लम्ब् {अवलम्ब्} लम्ब् (लबि अवस्रंसने)। ‘किं न पश्यसि, सर्वोऽयं जनस्त्वामवलम्बते’ (भट्टि० १८।४१)। त्वामवलम्बते=त्वत्सापेक्षः, त्वय्याधृतः। ‘उर्वशी राजानमवलम्बते’ (विक्रम०)। राजशरीर आत्मानमवस्रंसयति। ‘व्यवहारोऽयं चारुदत्तमवलम्बते’ (मृच्छ०)। चारुदत्तेन सम्बध्यत इत्यर्थः। ‘सोऽयं क इति बुद्धिस्तु साजात्यमवलम्बते’ (भाषापरि०)। साजात्यं समानजातित्वमवलम्बतेऽपेक्षते। ‘के भवन्तोऽवलम्बन्ते गर्ते ह्यस्मिन्नधोमुखाः’ (भा० आदि० १३।१६)। अवलम्बन्ते=निपतिताः। ‘अन्तरेण तालुके। य एष स्तन इवावलम्बते’ (तै० उ० १।६।१)। अवलम्बतेऽन्तरा तिष्ठति। ‘भूतं हित्वा च भाव्यर्थे योऽवलम्बेत मूढधीः’ (भा० आदि० २३३।१५)। अवलम्बेत=श्रयेत। ‘शक्यमिदानीं जीवितमवलम्बितुम्’ (माल०)। अवलम्बितुम्=धर्तुम्। ‘हस्तेऽवलम्ब्य तम्’ (कथा० १२१।१७६)। अवलम्ब्य-आदाय, गृहीत्वा। ‘ययौ तदीयामवलम्ब्य चाङ्गुलिम्’ (रघु० ३।२५)। उक्तोऽर्थः। ‘अवलम्ब्यापराः कण्ठे हरिम्’ (हरि० २।८८।२६)। अवलम्ब्य=आसज्य परिरभ्य। ‘चित्रलेखाहस्तावलम्बिता’ (विक्रम० १)। अवलम्बिता=अवष्टब्धा। ‘कनकशृङ्खलावलम्बिनी’ (मुद्रा० २)। अवलम्बिनी=अवस्रंसमाना। लिख् {अवलिख्} लिख् (लिख अक्षरविन्यासे)। ‘नीवीमवलिखतो द्विगुणः’ (कौ० अ० १।७।२५)। ‘दारुमयानां पात्राणामुच्छिष्टसमन्वारब्धानामवलेखनम्’ (बौ० ध० १।६।१३।२६)। अवलेखनं धर्षणम्। ‘यथा दन्तप्रक्षालनोत्सादनावलेखनानीति’ (आप० ध० ११२।८।५)। अवलेखनं कङ्कतादिना केशानां विभागेनावस्थापनम्। ‘अञ्जनाभ्यञ्जनोन्मर्दस्त्र्यवलेखामिषं मधु’ (भा० पु० ७।१२।१२)। अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः। ‘बहुशोऽवलिखेच्चापि वर्त्मास्योपगतं यदि’ (सुश्रुत० उत्तर० १२।२३)। अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्। लिप् {अवलिप्} लिप् (लिप उपदेहे)। ‘कर्णा याम्याः, अवलिप्ता रौद्राः, नभोरूपाः पार्जन्याः।’ अवलिप्ता दूषिताः। अवशब्दो लेपस्य दौष्ट्यमाह। ‘भार्गव भार्गव ! अति हि नामावलिप्यसे’ (महावीर० ३)। अतिगर्वितोसीत्याह। ‘गुरोरप्यवलिप्तस्य कार्याकार्यमजानतः। उत्पथं प्रतिपन्नस्य कार्यं भवति शासनम्’ (रा० २।२१।१३)। अवलिप्तस्य गर्वितस्य। ‘अवलिप्तं मुखं ब्रह्मन् दिव्यान्गन्धान् बिभर्मि च’ (भा० आदि० १६७।३७)। अवलिप्तं दूषितं लालादिना। अवलेपः स्याद् गर्वे लेपने द्वेषणेपि चेति मेदिनी। ‘अहंकृतावलिप्तैश्च प्रार्थ्यमानामिमां सुताम्’ (भा० आदि० १५८।११)। अहंकृतमहङ्कारः, तेनावलिप्तैर्दूषितैः। ‘न मूखैर्नावलिप्तैश्च’ (संवसेत्) (मनु० ४।७९)। अवलिप्ता धनादिमदगर्विताः। ‘केनान्येनावलिप्ताः’ (मुद्रा० ३।२७)। अवलिप्ताः=निबर्हिता:, निसूदिताः, हिंसिताः। ‘अस्य गङ्गेऽवलेपस्य सद्यः फलमवाप्नुहि’ (हरि० १।२७।७)। अवलेपो गर्वः, दर्पः। ‘रङ्गद्वारं गतोऽभूः कुपितकुवलयापीडनागावलीढम्’ (नारा० ७५।१)। अवलीढं पिहितं रुद्धम्। लिह् {अवलिह्} लिह् (लिह आस्वादने)। ‘आसुरी वै दीर्घजिह्वी देवानां प्रातःसवनमवालेट्’ (ऐ० ब्रा० ८।४)। अवालेट्=किञ्चिदलिक्षदित्यर्थः। ‘नोत्सहे परिभोगाय श्वावलीढं हविर्यथा’ (भा० ३।२९१)। उक्तोऽर्थः। ‘नवयौवनावलीढावयवा’ (दशकु०)। यौवनाभिव्याप्तगात्रा। औपचारिकः प्रयोगः। ‘अस्त्रज्वालावलीढप्रतिबलजलधेरन्तरौर्वायमाणे’ (वेणी० ३।७)। उदितचर एवार्थः। ‘पापामचोक्षामवलेहिनीं च’ (भा० अनु० ११।१२)। अवलेहिनीम्=सृक्किणी लेलिहानाम्। ली {अवली} ली (लीङ् श्लेषणे)। ‘कर्ण चापच्युतैर्बाणैर्बध्यमानास्तु सोमकाः। अवालीयन्त राजेन्द्र वेदनार्ता भृशार्दिताः’ (भा० कर्ण० २४।२६)॥ अबालीयन्त=अवानमन्, भुवमालिङ्गन्। ‘दोषा: स्रोतस्ववलीयमाना घनोभावमापन्नाः’ (सुश्रुत० २।१९५।१०)। अवरुध्यमाना अप्रवहन्तोऽविसर्पन्तः। ‘लज्जया त्ववलीयन्ती स्वेषु गात्रेषु मैथिली’ (रा० ६।९९।४३)। अवलीयन्ती=अवलीयमाना=सङ्कुचन्ती=प्रविशन्तीव। ‘विहगादिभिरवलीनैः’ (बृ० सं० ५३।११४)। अवलीनैः=अवतीर्णैः। ‘पुनर्वृक्षमवलीनो मन्थरकमब्रवीत्’ (तन्त्रा० २।४)। वृक्ष आलीनः, वृक्षमाश्रितः। ‘आलानमवलीनानां वन्यानामिव दन्तिनाम्’ (यो० वा० ६ (२) ९३।७७)। अवलीनाः संलीना दुर्बलाः कृशाः। ‘अवलीनः स निर्वाक्यो हनुमान् शिंशपाद्रुमे’ (रा० ५।२४।१४)। अवलीनश्छन्नः। ‘चोरहतमन्ययूथप्रविष्टमवलीनं वा नष्टम्’ (कौ० अ० २।२९।१२)। अवलीनं विभ्रष्टं प्रच्युतम्। लुप् {अवलुप्} लुप् (लुप्लृ छेदने)। ‘वृकवच्चावलुम्पेत।’ अवलुम्पेत=अवकृन्तेत्=सरभसमामृशेत्। ‘अन्योन्यस्यावलुम्पन्ति सारमेया यथामिषम्। राजन्या भरतश्रेष्ठ भोक्तुकामा वसुन्धराम्’ (भा० भीष्म० ९।७३)॥ अवलुम्पन्ति=अपच्छिन्दन्ति आच्छिन्दन्ति। ‘अवलुप्यमान इव दृष्टिपातैः’ (काद०)। औपचारिकः प्रयोगः। लोक् {अवलोक्} लोक् (लोकृ दर्शने)। ‘नोलूकोप्यवलोकते यदि दिवा सूर्यस्य किं दूषणम्’ (भर्तृ०)। ‘वृतिं च तत्र कुर्वीत यामुष्ट्रो नावलोकयेत्’ (गौ० ध० सूत्रव्याख्यायां मिताक्षरायामुद्धृतः पाठः, मनौ ८।२३९ इत्यत्र तु… न विलोकयेदिति पाठः स्थितः)। वृतिं कण्टकादिमयीं तथोच्छ्रितां कुर्याद्यथोद्ग्रीवोपि क्रमेलकस्तां नातिपश्येदित्युक्तं भवति। अवशब्दोऽधोवचनः साम्प्रतम्। ‘सलिलेष्ववलोकयत इवात्मानं प्रतिष्ठानस्य’ (विक्रम० २)। उच्चैः स्थितस्य प्रसन्नेषु वारिषु प्रतिबिम्बमात्मनो लभमानस्येत्यर्थः। ‘आत्मानमात्मन्यवलोकयन्तम्’ (कु० ३।५०)। ‘धन्यास्म्यनुगृहीतास्मि देवैश्चाप्यवलोकिता। यत्…’ (मार्क० पु० १६।६५)॥ अवलोकिता=अनुध्याता=अनुकूलमीक्षिता। ‘अप्यत्र ज्ञायन्ते पुत्रकृतका वृक्षाः। जानामि जानामि। अवलोकितपत्रका उल्लोकयितव्याः सम्प्रति संवृत्ताः’ (प्रतिमा ७)। अवलोकितपत्रका अधोनिक्षिप्ताभ्यां दृग्भ्यां शक्यदर्शनानि पत्रकाणि किसलयानि येषां ते तथाभूताः। स्थानेऽवस्य प्रयोगः। स्थानेतरां चोल्लोकयितव्यशब्द उच्छब्दस्य। अहो एवमुपसर्गेष्ववहितः कविः। ‘सुरपतिगुरुणावलोकिते’ (बृ० सं० ५।६२)। अवलोकिते=प्रभाविते। ‘अवलोकेषु वारीणां सहस्राणि शतानि च’ (भा० आदि० २१८।१८)। समाजग्मुरित्यनुषङ्गः। ‘दीर्घिकावलोकनगवाक्षगता’ (माल०)। अधः स्थिता दीर्घिका यतो लोकयितुं शक्या स दीर्घिकावलोकनो गवाक्षस्तं गता तत्र स्थिता। दिगवलोकनप्रासादः। यत्र स्थितेन सर्वा दिशोऽवलोकयितुं शक्यन्ते स तथाभूतः। ‘प्रेषितस्ते यदा वीर हनूमानवलोककः’ (रा० ६।१०१।१३)। अवलोककः=अन्वेषकः=स्पशः=चरः। ‘सजलानि समाख्यानि सावलोकनकानि च’ (गृहाणि) (मात्स्यपु० १४०।५६)। अवलोकनकं गवाक्षः। लिप् {अवलिप्} लिप् (लिप उपदेहे)। ‘रूप्यभाण्डं घनं सुषिरं वा सुवर्णार्धेनावलेपयेत्’ (कौ० अ० २।१३।४५) अदलेपयेत् उपदिह्यात्। लोच् {अवलोच्} लोच् (लोचृ दर्शने)। ‘अवलोचनमिति कामवासनाया अभाव इति कोषः।’ वद् {अववद्} वद् (वद व्यक्तायां वाचि)। ‘मा श्रियोऽववादिष्मेति दुरववदं हि श्रेयसः’ (ऐ० ब्रा० ५।२२)। निन्दया मा हिंसिष्म, माऽवक्रुक्षामेति वाऽऽह। अववादस्तु निर्देशो निदेशः शासनं च तत् (अमरः)। कार्यमवलम्ब्य वादो वदनं कथनमववादः। किं मह्यभाक्तेति। ‘एतमेव निष्ठावमववदितारमित्यब्रुवन्’ (ऐ० ब्रा० ५।१४)। अववदिता=अवच्छिद्य वदितुं समर्थः (सायणः)। अववदिता शिक्षकः। अवः सान्त्वन इति षड्गुरुशिष्यः। ‘मा श्रियोऽववादिष्म’ (ऐ० ब्रा० १।२२)। मा निन्दिष्मेत्यर्थः। वा {अववा} वा (वा गतिगन्धनयोः)। ‘न्यग् वातोऽववाति’ (ऋ० १०।६०।११)। अववाति नीचैर्वाति। न्यवछब्दसमभिव्याहारादवोऽनर्थकः। वी {अववी} वी (गतिव्याप्तिप्रजनकान्त्यसनखादनेषु)। ‘अववेति सुक्षयं सुते मधु’ (ऋ० १०।२३।४)। अववेति=अन्वेषते। वृष् {अववृष्} वृष् (वृषु सेचने)। ‘यस्याग्निहोत्रं स्रुच्युन्नीतमुपरिष्टादववर्षेत्’ (श० ब्रा० १२।४।२।१०)। अग्निहोत्रमिति द्वितीयान्तम्। ‘यस्याग्निहोत्रमववर्षेत्’ (आप० श्रौ० ९।१।२।४०)। होमार्थद्रव्यस्योपरिवर्षबिन्दुर्निपतेदित्युभयत्र साधारणोऽर्थः। व्यध् {अवव्यध्} व्यध् (व्यध ताडने)। ‘अवाजुष्टान् विध्यति कर्ते अव्रतान्’ (ऋ० ९।७३।८)। अवविध्यति=अधः क्षिपति। ‘अवविद्धं तौग्र्यमप्स्वन्त’ (ऋ० १।१८२।६)। अवविद्धम्=अवहितम्=निपातितम्=अधः क्षिप्तम्। शद् {अवशद्} शद् (शद्लृ शातने)। ‘अग्नेर्व्यवशादमन्वसुरा व्यवशेदुः’ (श० ब्रा० २।१।२१६)। व्यवशेदुः=विशशरुः=विशीर्णा अभूवन्। ‘ये प्रत्यञ्चः शम्याया अवशीयन्ते’ (तै० सं० १।८।१)। अवशीयन्ते ऽवपतन्ति। शस् {अवशस्} शस् (शसु हिंसायाम्)। ‘अवशसा निःशसा यत्पराशसोपारिम जाग्रतो यत्स्वपन्तः’ (अथर्व० ६।४५।२)। अवशसा अवस्ताद् हिंसनेन। अवपूर्वाच्छसेः क्विप्। शिष् {अवशिष्} शिष् (शिष्लृ विशेषणे, शिष असर्वोपयोगे)। ‘पूर्णस्य पूर्णमादाय पूर्णमेवावशिष्यते’ (बृ० उ० ५।१।१)। ‘कियदवशिष्टं रजन्याः’ (शा० ४)। उर्वरितमित्यर्थः। शुष् {अवशुष्} शुष् (शुष शोषणे)। ‘अद्यापि नावशुष्यन्ति प्रदेशे रघुनन्दन’ (कृताभिषेकैर्न्यस्ता वल्कलाः) (रा० ३।७४।२७)। अल्पमपि न शुष्का इत्यर्थः। श्यै {अवश्यै} श्यै (श्यैङ् गतौ)। ‘नावश्यायः पपातोर्व्याम्’ (भा० आदि० १७३।४०)। अवश्यायस्तुषारबिन्दवः। ‘अवश्यायावसिक्तस्य पुण्डरीकस्य चारुताम्’ (उत्तर० ६।२०)। श्रि {अवश्रि} श्रि (श्रिञ् सेवायाम्)। ‘अधिश्रयणावश्रयणान्तादिः पूर्वापरीभूतो व्यापारकलापः पाकादिशब्दवाच्यः’ (सा० द० १ )। अवश्रयणमधः श्रयणम्। श्रन्थ् {अवश्रन्थ्} श्रन्थ् (श्रन्थ विमोचनप्रतिहर्षयोः)। ‘उदुत्तमं वरुण पाशमस्मदवाऽधमं वि मध्यमं श्रथाय’ (अथर्व० १।८।४।६९)। अवश्रथाय=अवश्रथान=अवस्तान्मोचय। सञ्ज् {अवसञ्ज्} सञ्ज् (षञ्ज सङ्गे)। ‘त्रिवृद् दर्भमयं पवित्रं कृत्वा वसूनां पवित्रमसीति शाखायां शिथिलमवसजति मूले मूलान्यग्रेऽग्राणि’ (आप० श्रौ० १।२।६।८)। अवसजति=ईषल्लग्नं करोति। अवः सङ्गस्यापूर्णतामाह, सा च शिथिलमित्यनेन क्रियाविशेषणेन प्रागेवोक्तेति नार्थोऽवेन। ‘अवसक्तः पितुस्तेऽद्य मृतः स्कन्धे भुजङ्गमः’ (भा० आदि० ४१।३)। स्कन्धेऽवसक्तः=स्कन्धे निहितः। ‘अशिथिलमपराऽवसज्य कण्ठे’ (शिशु० ७।१६)। गाढमालिङ्गयेत्यर्थः। ‘अविज्ञातावसक्तेन दूषिता मम वाससा’ (मृच्छ० १।५४)। अवसक्तेन कृतेषत्स्पर्शेन। अवशब्दः सङ्गस्यासाकल्यमाह। ‘नागदन्तावसक्ता वीणा’ (का० सू० १।४।४)। अवसक्ताऽवलम्बिता। ‘अवसज्य शिलां कण्ठे समुद्रं तर्त्तुमिच्छसि’ (रा० ३।४७।४१)। अवसज्य बद्ध्वा। अवशब्दः सम्यगर्थे स्यादनर्थको वा। ‘स्वं चावसङ्गं पथि निर्मुमुक्षुः’ (सौन्दर० ५।५)। अवसङ्ग आसङ्गः। सद् {अवसद्} सद् (षद्लृ विशरणगत्यवसादनेषु)। ‘अव द्रोणानि घृतवन्ति सीद’ (ऋ० ९।९६।१३)। अवसीद=अवतिष्ठस्वेति सायणः। ‘आस्तिकः सततं शृण्वन्न कृच्छ्रेष्ववसीदति’ (भा० आदि० २।६२)। नावसीदति=न मुह्यति। ‘न हीङ्गितज्ञोऽवसरेऽवसीदति’ (कि० ४।२०)। वचनावसरे न वाचं नियच्छति। अवश्यं वक्तव्यं वक्तीति तात्पर्यार्थः। ‘नास्त्युद्यमसमो बन्धुः कृत्वा यं नावसीदति’ (भर्तृ० २।८६)। अवसीदति=विपद्यते=नश्यति। ‘कथमेत्य विपर्ययं करिणीं पङ्कमिवावसीदति’ (कि० २।६)। कथं विवेकिनी ते मतिरविवेकं प्राप्य नश्यतीत्याह। ‘सीदतामपि कौन्तेय न कीर्तिरवसीदति’ (भा० शां० ७५।२६)। अवसीदति विशीर्यते नश्यति। विशरणगत्यवसादनेषु धातुः पठितः। उपसर्गा द्योतका इत्यव उपसर्गो धातोरर्थमेकत्र नियच्छति। इदमेव द्योतकत्वम्। ‘स रथो धनुषः क्षोभादतीव ह्यवसीदति’ (भा० कर्ण० ३४।१००)। अवसीदति=न्यञ्चति, मज्जति। ‘नावसीदति यथा गुरु प्रयोजनम्’ (काद०)। नावसीदति=न विहन्यते, न नश्यति। ‘सर्वमस्मत्कुटुम्बमवसीदेत्’ (दशकु०)। अवसीदेत्=नश्येत्। ‘उद्धरेदात्मनाऽऽत्मानं नात्मानमवसादयेत्’ (गीता ६।५)। अवसादो हर्षोत्सादो मनोग्लानिः। आत्मानं क्षीणोत्साहं न कुर्यादित्याह। ‘चित्तं हि स्वकार्यादवसादयन्ति’ (यो० सू० १।५० भाष्ये)। निर्विण्णं कृत्वोपरमयन्ति विनिवर्तयन्तीत्यर्थः। ‘तृतीयोऽत्यन्तमात्मानमाचार्यकुलेऽवसादयन्’ (छां० उ० २। २३।१)। अवसादयन् क्लिश्नन्। श्राम्यन्नित्यर्थः। ‘वैद्यासनावसादः’ (सुश्रुत० १।१०९।८)। अवसादः=अधः स्थापनम्। ‘स्वरावसादः’ (सुश्रुत० २।२६६।२०)। स्वरस्योपक्षय इत्यर्थः। ‘धर्यावसादेन हृतप्रसादा वन्यद्विपेनेव निदाघसिन्धुः’ (कि० ३।३८)। धैर्यावलोपः=धैर्यच्युतिः। ‘बन्धनाच्चावसादान्मे श्रेयः प्रायोपवेशनम्’ (रा० ४।५५।११)। अवसादः खेदः (शारीरो मानसश्च)। ‘अलं स्वपक्षावसादशङ्कया’ (माल० १)। अवसादो भङ्गः पराजयः। ‘नन्दनं वानरेन्द्राणां रक्षसामवसादनम्’ (रा० ६।१०८।१२)। अवसादनं हर्षापकर्षकारकम्, चेतोग्लानिकरम्। ‘अवसादनमिति त्वग्रोगस्य कण्डूयायाः कृत्रिमैरुपायैरुत्पादनम्’ (सुश्रुत० २।३॥२०)। ‘उत्सन्नमृदुमांसानां व्रणानामवसादनम्’ (सुश्रुते)। संरोहतो व्रणस्योपर्युपजातस्य मांसस्यापाकरणमिहावसादनमुक्तम्। ‘अति प्रबलपिपासावसन्नानि’ (काद०)। अवसन्नानि=क्षीणशक्तिकानि। ‘कान्तारेष्ववसन्नानाम्’ (भा० वि० ६।२०)। हतोत्साहानामित्यर्थः। ‘पित्रोः सकाशमवसन्नदृशोर्निनाय’ (रघु० ९।७७)। अवसन्नदृशोः=नष्टदर्शनयोः=अन्धयोः। ‘ततस्तेष्ववसन्नेषु सेनापतिषु पञ्चसु’ (रा० ५।४६।३८)। अवसन्नेषूपरतेषु। ‘काश्यपस्तमथावोचदवसन्नोऽसि खेचर’ (बृ० श्लो० सं० ३।१२३)। अवसन्नोऽधरीभूत:=पराजितः। ‘अपन्नदन्नवसन्नवृथामांसानि’ (गौ० ध० २।८।३१)। अवसन्नो व्याधितः। ‘आचारेणावसन्नोपि पुनर्लेखयते यदि’ (याज्ञ० २।७ मिताक्षरायामुद्धृतं कात्यायनवचनम्)। अवसन्नो हीनः। ‘निर्ऋत्यै त्वा इत्यवसन्नां संशीर्णां वा’ (आप० श्रौ० १०।६।१८।१०)। अवसन्ना (गौः) या न शक्नोत्युत्थातुम्। ‘नदीकूलमिव क्लिन्नमवसीदामि’ (रा० ४।२८।५८)। अवसीदामि सोदामि। यथा सीदन्ति मम गात्राणीत्यत्रावो द्योतकस्तथेहापि। ‘आज्यं चावसादयति’ (तै० सं० १।६।९)। अवसादयति अवपातयति। क्रमप्रयोजनं नाम्नां शाकपूण्युपलक्षितम्। प्रकल्पयेदन्यदपि न प्रज्ञामवसादयेत् इति निरुक्तवार्तिककारवाक्यम्। सिच् {अवसिच्} सिच् (षिच क्षरणे)। ‘को हि क्षते क्षारमिवावसिञ्चेत्’ (अवदा० जा० २६, २९)। अवसिञ्चेत्=उपरि पातयेत्। ‘मौञ्जैः पर्वसु बद्ध्वा पिञ्जूलिभिराप्लावयति’ (कौ० सू० ३२।३,४)। अवसिञ्चति वा। ‘दूरादावसथान्मूत्रं दूरात्पादावसेचनम्’ (मनु० ४।१५१)। पादावसेचनम्=पादप्रक्षालन जलशेषः। ‘प्रदीपैः काञ्चनैस्तत्र गन्धतैलावसेचितैः’ (भा० भीष्म० ९७।३१)। अवसेचितैः=कृतावसेकैः। अवसेको नाम तैलस्य प्रदीपेन्तरासेचनम्। ‘शीतलेन जलेनैनं मूर्च्छन्तमवसेचयेत्’ (सुश्रुत० सूत्र० २७ )। अवसेचयेत् तत्र काश्चन विप्रुषोऽवपातयेत्। अवशब्दः क्षारणस्याल्पतामाह। स्रु {अवस्रु} स्रु (स्रु गतौ)। ‘उदकानि च दूषयेत्, अवस्रावयेच्च’ (कौ० अ० १२।५।१४)। अवस्रावयेत् परिवाहयेत्। ‘यो महत्यर्थसमुदये स्थितः कदर्यः सन्निधत्तेऽवनिधत्ते ऽवस्रावयति’ (कौ० अ० २।९।२५)। अवस्रावयति विषयान्तरं (देशान्तरं) संक्रमयति। ‘कोशदण्डनिचयरक्षाविधानान्यवस्रावयिष्यामि’ (कौ० अ० ९।४।८)। अवस्रावयिष्यामि ध्वंसयिष्यामि। सृज् {अवसृज्} सृज् (सृज विसर्गे)। ‘अव राजन्पशुतृपं न तायुं सृजा’ (ऋ० ७।८६।५)। अवसृज=मुञ्च। ‘प्रथमोत्पादितं मेध्यमश्वमवासृजः’ (भा० वन० १२।१८)। विसृष्टवानसि, अमुञ्च इत्यर्थः। ‘वृत्रस्य स ततः क्रुद्धो घोरं वज्रमवासृजत्’ (भा०)। अवासृजत्=प्राक्षिपत्=प्राहरत्। ‘पत्न्या चानुगतो दुःखी वने प्राणानवासृजत्’ (हरि० १।१४।५)। अवासृजत्= पर्यत्यजत्=अजहात्। ‘य आस्यन्ये अवासृजन्’ (अथर्व० ४।६।७)। अवासृजन्=समीपस्थाः प्राक्षिपन्। ‘तासु वीर्यमवासृजत्’ (हरि० १।१।२७)। रेतोऽसिञ्चदित्याह। ‘अथैनं कामेष्ववसृजेत्’ (चरक० सूत्र० १५।१७)। निर्यन्त्रणं कुर्यादित्यर्थः। ‘तान्पण्डितो नावसृजेत् परेषु’ (भा० सभा० ६६।७)। तानतिवादान् परेषु परान्प्रति नावसृजेन्न मुञ्चेन्न मुखान्निःसारयेदित्यर्थः। ‘तान्पण्डितो नावसृजेत्परेभ्यः’ (भा० उ० ३४।८०)। ‘प्रमादादरण्ये पशूनुत्सृष्टान्दृष्ट्वा ग्राममानीय स्वामिभ्योऽवसृजेत्’ (आप० ध० २।२८।८)। अवसृजेत्=अर्पयेत्। ‘सूर्याया वहतुः प्रागात्सविता यमवासृजत्’ (ऋ० १०।८५।१३)। अवासृजत् प्राजत् प्रासुवत्। ‘अवसृष्टा परापत शरव्ये ब्रह्मसंशिते’ (अथर्व० ३।१९।८)। अवसृष्टा=धनुषो विनिर्मुक्ता। ‘यथेषुका परापतदवसृष्टाधि धन्वनः’ (अथर्व० १।३।९)। उक्तोऽर्थः। ‘बृहस्पतिनावसृष्टां सर्वे देवा अधारयन्’ (अथर्व० १४।२।५३)। ‘सृजदर्णंस्यव यद् युधा गाः’ (ऋ० १।१७४।४)। अवासृजत्=अवासृजः। पुरुषव्यत्ययः। अवाङ्मुखमपातयः। अर्णांसि जलानि। ‘समुद्रमनयत्पार्थं तत्र चैनमावासृजत्’ (भा० वन० १८७।२४)। अवासृजत् अधोऽक्षिपत्। ‘सुपेशसं मा ऽ व सृजन्त्यस्तम्’ (ऋ० ५।३०।१३)। गृहं गन्तुमनुजानन्तीत्याह। ‘इन्द्रमेव तत् स्वायां दिशि प्रीत्वा ऽवसृजति’ (शां० ब्रा० २।२)। उक्तोऽर्थः। ‘अव द्रुग्धानि पित्र्या सृजा नोऽव या वयं चकृमा तनूभिः’ (ऋ० ७।८६।५)। अवसृज विमुञ्च, अस्मत्तो विश्लेषय। ‘अव वृष्टिं सृजतं जीरदानू’ (ऋ० ५।६२।३)। अवसृजतम् अधः प्रेरयतम्। ‘वनस्पतिरवसृष्टो न पाशैः’ (तै० ब्रा० २।६।८।४)। अवसृष्टो मुक्तः। सृप् {अवसृप्} सृप् (सृप्लृ गतौ)। ‘असौ योऽवसर्पति नीलग्रीवो विलोहितः’ (वा० सं० १३।७)। अवसर्पति=अवाचीनं सर्पति सरति। ‘तदप्येतद् उत्तरस्य गिरेर्मनोरवसर्पणम्’ (श० ब्रा० १।८।१।६)। अवसर्पणमवरोहरणम्। सो {अवसो} सो (षो अन्तकर्मणि)। ‘अव स्य हरी वि मुचा सखाया’ (ऋ० ६।४०।१)। अवस्य। अवोपसृष्टस्य अवस्यतेर्लोण्मध्यमैकवचने रूपम्। सखायौ हरी वाजिनौ बिषितौ कुर्वित्याह। ‘स्यतिरुपसृष्टो विमोचने’ (नि० १।१७)। ‘अवस्यति हैतद्यद् गार्हपत्यं चिनोति। … य उ वैके चाग्निचितोऽस्यामेव तेऽवसिताः’ (श० ब्रा० ७।१।१।१)। अवस्यति=स्वस्यावस्थितिं करोति। ‘स्वकृत इरिणे नावस्येत्’ (आप० श्रौ० ५।७।२५।९)। नावस्येत्=न तिष्ठेत्। इरिणेऽतृणे। ‘अगदः सोमेन पशुनेष्ट्येष्ट्वाऽवस्येत्’ (आश्व० गृ० ४।१।४)। अवस्येत् गृहं प्रविश्य वसेदिति हरदत्तः। ‘यानि वा इमानि पृथिव्याश्चित्राणि तानि नक्षत्राणि तस्मादश्लीलनामानि चित्रे नावस्येन्न यजेत’ (तै० ब्रा० १।५।२।६)। अवस्येत् निवसेदिति सायणः। ‘आद्यन्तयोः पृथगवस्यसि मध्यतश्च’ (भा० पु० ७।९।३०)। अवस्यसि=स्थितो भवसि। कारणत्वेनावधित्वेन च विरामं करोषीति श्रीधरः। ‘प्रतिष्ठा वा एतस्य एष्टव्या यः कृषिमवस्यति’ (काठक० १७।१२)। ‘शक्तिर्ममावस्यति हीनयुद्धे’ (कि० १६।१७)। अवस्यति=समाप्तिमेति, क्षीयते। ‘वाणीं काणभूजीमजीगणदवासासीच्च वैयासिकीम्’ (मल्लिनाथः संजीवन्या उपक्रमे)। अवासासीत्=निरचिनोत्, निश्चितमजानात्। ‘अवसेयाश्च कार्याणि धर्मेण पुरवासिनाम्’ (भट्टि० १९।१२)। अवसेयाः=जानीयाः। आशिषि लिङि प्रयोगः। ‘देवयजन एवैनं तदवसाययति’ (ऐ० ब्रा० ३।२)। उपवेशयतीत्यर्थः। ‘अवसानं जोषयेत्’ (आश्व० ग० २।७।२, गो० गृ० ४।७।२)। अवसानं वास्तु। ‘यमो ददात्यवसानमस्मै’ (ऋ० १०।१४।९)। अवसानमावासः। दहनस्थानमिति सायणः। ‘ददाम्यस्मा अवसानमेतत्’ (अथर्व० १८।२।३७)। अवस्यन्ति निवसन्त्यत्रेत्यवसानमावासस्थानम्। ‘अवसानं भवत्वत्र’ (भा० उ० ३१।१९)। अवसानं वसतिस्थानम्। ‘दोहावसाने पुनरेव दोग्ध्रीम्’ (रघु० २।२३)। दोहस्यान्ते दोहकर्मणि परिणते सति। ‘तच्छिष्याध्ययननिवेदितावसानाम्’ (रघु० १।२) अवसानं विरामः, अन्तः। ‘अवसानेऽङ्गराजस्य योद्धव्यं भवता किल’ (वेणी० ५।३९)। अवसानं निधनम्। ‘इदमुच्छ्रेयोऽवसानमागाम्’ (अथर्व० १९।१४।१)। अवस्यति पर्याप्तं भवति प्रयाणमत्र स्थाने इत्यवसानम्। ‘विमुच्या वयोऽवसायाश्वान्’ (ऋ० १।१०४।१)। अवसाय=वियोज्य। ‘स्यतिरुपसृष्टो विमोचने’ (नि० १।१७)। ‘अवसितं हसितं प्रसितम्’ (भट्टि० १०।६)। अवसितम्=समाप्तम्=अपगतम्। ‘अवसितो दर्शनार्थः’ (माल० २)। उक्तोऽर्थः। ‘नवावसिते वैनमाहरेयुः’ (श० ब्रा० २।३।२।८)। नवे गृह इत्याह। ‘शरवर्षैरवसायमाश्रयाशः’ (शिशु० २०।७२)। अवसायः=अन्तः=नाशः। ‘अवसायो भविष्यामि दुःखस्यास्य कदा न्वहम्’ (भट्टि० ६।८१)। अवसायः=समापकः। ‘अत्रा युक्तोऽवसातारमिच्छात्’ (ऋ० १०।२७।९)। अवसातारम्=विमोक्तारम् ‘अवसेन वा अध्वानं यन्ति’ (श० ब्रा० २।६।२।१७) अवसः पाथेयं पथ्यदनम्। अन्तावसायी श्वपचे मुनिभेदे च नापिते (मेदिनी)। अत्रावपूर्वस्य स्यतेर्निवासोऽर्थ इति प्रव्यक्तम्। ‘तस्य सप्त पदानि समस्यावस्येत्।’ (शां० ब्रा० ३।२)। अवस्येत् समाप्तिं कुर्यात्, विरमेत्। ‘अब स्यतं मुञ्चतं यन्नो अस्ति तनूषु कृतमेनो अस्मत्’ (तै० सं० १।८।२२)। अवस्यतमवसाययतं नाशयतम्। ‘नवाऽवसिते वा’ (का० श्रौ० ४।१३।८)। इदं पुस्तके न्यस्तचरं भूयो वैशद्यायेहानूद्यते। अवसितं गृहम्। लोके उदवसितं गृहमुच्यते। तथा चामरः पठति–गृहं गेहोदवसितम् इति। स्वामी तु सिनोते र्व्युत्पत्तिमाह। ‘साक्षरः पदान्तो ऽवसितः’ (ऋक्तन्त्रे २।२।८)। साक्षरं समानाक्षरं पदान्तो ऽवसितोऽनुनासिको भवतीति वृत्तिः। ‘यत्कामस्तदवस्यति’ (भा० पु० ११।१५।५)। तस्य कामस्य परां सीमानमधिगच्छतीत्यर्थः। स्कन्द् {अवस्कन्द्} स्कन्द् (स्कन्दिर् गतिशोषणयोः)। ‘पुरीमवस्कन्द लुनीहि नन्दनम्’ (शिशु० १।५१)। अवस्कन्द=आक्राम। ‘स नद्यवस्कन्दमुपास्पृशच्च’ (भट्टि० २।११)। नदी नदीमवस्कद्यावतीर्येत्याह। ‘अवस्कन्दं करिष्यामि शिबिरेऽस्याद्य दुष्करम्’ (भा० सौप्तिक० ३।२७)। अवस्कन्दः=आक्रमणम्। ‘न नाम प्रतिबन्धेन न चावस्कन्दकर्मणा। शक्य एष गिरिस्तात देवैरप्यवमर्दितुम्’ (हरि० २।४२।४५)। अवस्कन्देन=उपर्युत्प्लवनेन। ‘रथादवस्कन्द्य’ (भा० पु० १०।३८।२६)। अवस्कन्द्य=अवप्लुत्य। ‘नद्यवस्कन्दमुपास्पृशच्च’ (भट्टि० २।११)। नद्यवस्कन्दमिति णमुलन्तम्। अवस्कन्द्य=अवतीर्य। कॄ {अवकॄ} कॄ (कॄ विक्षेपे, स्कॄ= कॄ सुट्)। ‘रोधांसि धीरमवचस्करिरे महोक्षाः’ (शिशु० ५।६३)। अवचस्करिरे=आलिलिखुः। काशिकायां त्वत्रार्थेऽपोपसर्गः प्रयुक्तः-अपस्किरते वृषभो हृष्टः। गृहद्वाराशुचिस्थानरथ्यावस्करशोधनम् (नारदः)। अवस्करोऽन्नमलम्। अवकरेर्थेप्यस्य प्रयोगो दृश्यते। स्तम्भ् {अवस्तम्भ्} स्तम्भ् (स्तम्भू रोधने, धारणे वा सौत्रो धातुः)। ‘अघानि हिम्मकोयोधैरवाष्टम्भि यशोधरः’ (राज० ६।२५०)। अवाष्टम्भि=अग्राहि। अवष्टब्धो धृत इत्यर्थः। ‘अवष्टब्धा सेना’ (पा० ८।३।६८ सूत्रे काशिकायाम्)। समीपस्थेत्यर्थः। अवष्टब्धा गौः। निरुद्धा सती समीपस्थेति तत्त्वबोधिनी। ‘पतिव्रता च सुश्रोणी अवष्टब्धा च जानकी’ (रा० ५।५९।२३)। मया दृष्टेति हनूमद्वचः। अवष्टब्धा=निरुद्धगमना। ‘शोधयेत्पूर्ववादं तु यावन्नोत्तरदर्शनम्। अवष्टब्धस्योत्तरेण निवृत्तं शोधनं भवेत्’ (याज्ञ० २।३ इत्यत्र मिताक्षरायामुद्धृतं नारदवचनम्)। अवष्टब्धस्य प्रतिबद्धस्य। ‘अवष्टब्धधनुं रामं क्रुद्धं तं रिपुघातिनम्’ (रा० ३।२५।१)। अवष्टब्धधनुम्=गृहीतधनुषम्। अवलम्बितकार्मुकम्=धृतकोदण्डम्। ‘अवष्टब्धं च मे राम नक्षत्रं दारुणैर्ग्रहैः’ (रा० २।४।१८)। आक्रान्तमित्याह। ‘प्रकृतिं स्वामवष्टभ्य’ (गीता० ९।८)।स्वामधिष्ठायेति पाठान्तरम्। ‘वृद्धो भार्यामवष्टभ्य’ (रा० )। आधृत्य। तस्याः कृत इति तात्पर्यार्थः। ‘कोसलनृपतेर्द्वारमवष्टभ्य’ (रत्ना० ४)। रुद्ध्वेत्यर्थः। ‘अवष्टभ्यासौ माम्’ (महावीर० ५।५)। परिष्वज्य, उपगुह्य। ‘क्रोडविभागेन मामवष्टभ्य’ (काद०)। उक्तोऽर्थः। ‘तिमिरेणावष्टभ्यमाने जीवलोके’ (काद०)। अवगुण्ठ्यमाने, आच्छाद्यमान इत्यर्थः। ‘अवष्टभ्यमान इव जलधरैः’ (का०)। उपरुध्यमानः, पुरः सरणाद् वार्यमाणः। ‘अथ शोकं समुत्सृज्य…स्वावष्टम्भेन’ (कथा० ६।२२)। स्वावष्टम्भेन=आत्मावलम्बनेन। ‘प्रसन्नवदनो हृष्टः…सावष्टम्भो नरः शुचिः’ (पञ्चत० १।२१५)। अवष्टम्भोऽध्यवसायः, निर्भीकं शक्तिश्रद्धानं वा। ‘तत्कथमहं धैर्यावष्टम्भं करोमि’ (पञ्चत० १)। धैर्यस्यावलम्बनम् आश्रयणम्। ‘खड्गलतावष्टम्भनिश्चलः’ (मालती० ३)। अवष्टम्भोऽवलम्ब आश्रयः। ‘मेरोश्चतुर्दिशमवष्टम्भगिरय उपक्लृप्ताः’ (भा० पु० ५।६।११)। उक्तोऽर्थः। सावष्टम्भम्=सगर्वम्। ‘सावष्टम्भाकृतिना’ (काद०)। सावष्टम्भा ओजस्विन्याकृतिर्यस्य तेन। ‘ईदृशोऽस्यावष्टम्भः’ (रत्ना० ४)। अध्यवसायः, निश्चयः। ‘पलायनमवष्टम्भो वा’ (पञ्चत० ४)। स्थिरीभूय विरोध इत्यर्थः। ‘रघोरवष्टम्भमयेन पत्त्रिणा’ (रघु० ३।५३)। स्तम्भरूपेणेति मल्लिनाथः। अवष्टम्भः स्वर्णम्, तन्मयेन तद्विकारेणेत्येवमपि शक्यं व्याख्यातुम्। ‘अवष्टब्धावथ क्षिप्त्वा पादौ शङ्करपाणिना’ (स्कन्दपु० मा० कौ० (२) २७।७६)। अवष्टब्धौ=अवलम्बितौ। ‘अवष्टब्धसहायश्च’ (रा० ४।१५।१३)। परिगृहीतसहाय इत्यर्थः। स्तॄ {अवस्तॄ} स्तॄ (स्तॄञ् आच्छादने)। ‘शरासनज्यातलवारणध्वनिः…प्रकम्पयन्गामवतस्तरे दिशः’ (कि० १४।२९)। अवतस्तरे=आच्छादयामास। व्यानश इत्यर्थः। ‘उरसि रसादवतस्तरे स्तनाभ्याम्’ (शिशु० ७।४७)। अवतस्तरे=उपजुगुहे। ‘नभोऽवस्तीर्यते जृम्भकैः’ (उत्तर०)। आच्छाद्यत इत्यर्थः। ‘अवस्तारो जवनिका।’ (पा० ३।३।१२० इत्यत्र काशिका)। ‘आवसथं दद्यादुपरिशय्यामुपस्तरणमुपधानं सावस्तरणम्’ (आप० ध० २।३।६।१५)। अवस्तरणमुपरिपटः। ‘सिद्धं कालमप्राप्तं करोत्यप्राप्तं प्राप्तं वेत्यवस्तारः’ (कौ० अ० २।८।१०)। ‘अवे तॄस्त्रोर्घञ्’ (पा० ३।३।१२०) इति सूत्रे ऽवस्तारो जवनिकेति वृत्तिः। स्था {अवस्था} स्था (ष्ठा गतिनिवृत्तौ)। ‘मा रायो राजन्सुयमादवस्थाम्’ (ऋ० २।२७।११)। माऽवस्थाम्=दूरे मा स्थाम्। वियुक्तो मा स्म भूवम् इत्यर्थः। ‘सोऽवतिष्ठति’ (श० ब्रा० ५।४।३।२२)। अवरोहतीत्याह। ‘क्षणमप्यवतिष्ठते श्वसन्यदि जन्तुर्ननु लाभवानसौ’ (रघु० ८।८७)। अवतिष्ठते=तिष्ठति, ध्रियते। ‘समुद्रमासामवतस्थे अग्रिमा’ (ऋ० ५।४४।९)। ‘अयं यो भूरिमूलः समुद्रमवतिष्ठति’ (अथर्व० ६।४३।२)। अवक्रम्य तिष्ठति। उभयत्रावपूर्वस्तिष्ठतिः सकर्मकः। ‘मयि सृष्टिर्हि लोकानां रक्षा युष्मास्ववस्थिता’ (कु० २।२८)। अवस्थिता=स्थिता। लम्बत आयत्तेति तात्पर्यार्थः। ‘ते कपि तं समासाद्य तोरणस्थमवस्थितम्’ (रा० ५।४३।२७)। अवस्थितं सज्जम्, जागरूकम्। ‘अवस्थितमसम्भ्रान्तं’ (माम्) (रा० ५।५८।३९)। अवस्थितो निश्चेष्टः। ‘विपर्यये तु पितुरस्याः समीपनयनमवस्थितमेव’ (शा० ५)। अवस्थितम्=व्यवस्थितम्=निर्णीतम्। ‘नारीर्हत्वाऽनवस्थिताः’ (मनु० ११।१३८)। अनवस्थिताः=इत्वरीः, स्वैरिणीः, असंस्थुलाः। ‘आदित्यं वौशनसं वाऽवस्थाय प्रयोधयेत्’ (आश्व० गृ० ३।१२।१६)। ‘ततो निर्याय कौरव्य अवस्थाप्य च तद्बलम्’ (भा० वन० १६।२९)। अवस्थाप्य=सान्त्वयित्वा, समाहितं कृत्वा। ‘द्वैराज्यमवस्थापयितुकामोऽस्मि’ (माल० ५)। प्रतिष्ठापयितुमना इत्याह। ‘न शक्नोमि हृदयमवस्थापयितुम्’ (उत्तर० ४)। अवस्थापयितुम्=स्थिरीकर्तुम्। ‘एषो अपश्रितो वलो गोमतीमवतिष्ठति’ (ऋ० ८।२४।३०)। अवतिष्ठति अधितिष्ठति। ‘वेदकावेदकयोः कृतसमर्थावस्थयोर्देशाग्रामजातिगोत्रनामकर्माणि चाभिलिख्य…’ (कौ० अ० ३।१।१७)। अवस्थः प्रतिभूः, लग्नकः। ‘कृतप्रतिघातावस्थः सूचकः’ (कौ० अ० २।८।२९)। अवस्था प्रातिभाव्यम्। ‘अवस्थानं यदैव त्वमासिष्यसि परन्तप’ (रा० ४।५४।१६)। अवस्थाने बिलेऽन्तः स्थितिम्। अवोऽधोर्थे। स्ना {अवस्ना} स्ना (ष्णा शौचे)। ‘अन्यस्य चावस्नातं दूरतः परिवर्जयेत्’ (भा० अनु० १०४।५९)। अवस्नातं यत्रान्येन पूर्वं स्नातम्। स्मि {अवस्मि} स्मि (ष्मिङ् ईषद्धसने)। ‘अव स्मयन्त विद्युतः पृथिव्याम्’ (ऋ० १।१६८।८)। अवाङ्मुखं प्रकाशन्त इत्याह। स्यन्द् {अवस्यन्द्} स्यन्द् (स्यन्दू स्रवणे)। ‘नट अवस्यन्दने इति धातुपाठः।’ अवस्यन्दनं नाट्यम्। ‘पूर्वमविवक्षितस्यार्थस्यानन्तरं स्ववावये समारोपो नाट्ये ऽवस्यन्दितमुच्यते।’ तथा च दर्पणकारस्तल्लक्षणमाह। स्रंस् {अवस्रंस्} स्रंस् (स्रंसु अवस्रंसने)। ‘लवि अवस्रंसन इति धातुपाठः।’ अवशब्दोऽधोवचनो यथान्यत्र-अवलम्बन्ते तरुशाखासु वल्कलानि यतीनाम्। ‘परिस्खलितगतिरवस्रस्तवासा: समायातः’ (तन्त्रा० १।३)। श्लथीभूतपतितवसन इत्यर्थः। ‘अंसावस्रंसिनः शापशासनपट्टस्य’ (हर्ष० १)। अंसस्याधः पतत इत्यर्थः। स्वप् {अवस्वप्} स्वप् (ञिष्वप् शये)। ‘अथ रात्र्यां व्यतीतायामवसुप्तमनन्तरम्’ (रा० २।५६।१)। अवसुप्तमीषत् सुप्तम् इति तिलककारो रामः। ‘तं शब्दमवसुप्तस्तु जटायुरथ शुश्रुवे’ (रा० ३।५०।१)। उक्तोऽर्थः। स्थानेऽवशब्दप्रयोगो वश्यवाचः कवेः। ईषत्सुप्त एव शब्दं शृणुयान्न प्रसुप्तः सुषुप्तो वा। ‘इयं पद्मावत्यवसुप्ता (स्वप्न० ५)। अत्रास्थानेऽवः। न ह्यत्र स्वापस्याल्पताऽभिप्रेता। लेखकप्रमादो वाऽयं स्यात्। ‘अचकितमवसुप्तं पाण्डवानामनीकम्। निशि सुनिशितशस्त्रो द्रोणसूनुर्जघान’ (का० नी० सा० १९।७१)॥ अत्रावः सुतमामनिष्टः, अर्थं हि विपर्यासयति। गाढं सुप्तानामेव पाण्डवानां वधः शक्यो द्रौणिना न त्ववसुप्तानामीषत्सुप्तानाम्। मन्ये कामन्दकोऽत्रानर्थकमवं प्रयुङ्क्ते स्वापमात्रं च विवक्षते। स्वृ {अवस्वृ} स्वृ (स्वृ शब्दोपतापयोः)। ‘अव स्वराति गर्गरः’ (अथर्व० २०।९२।६)। मन्दं शब्दायत इत्यर्थः। हन {अवहन} हन (हन हिंसागत्योः)। ‘व्रीहीनवहन्ति।’ **उलूखले मुसलेनावताड्य तुषं विविनक्ति। अवासां जहि शर्धो यातुमतीनाम्’ (ऋ० १।१३३।३)। अवजहि=चूर्णय। ‘अवैनान् दुन्दुभे जहि’ (अथर्व० ५।२०।१)। संचूर्णय, संपिण्ड्ढि। ‘अव ब्रह्मद्विषो जहि’ (अथर्व० २०।९३।१)। ‘उद्यंस्त्वं देव सूर्य सपत्नानव मे जहि’ (अथर्व० १३।१।३२)। उक्तोऽर्थः। अत्रोदाहरणेषु सर्वत्रावोऽयमुपसर्गः साकल्यमाह क्रियाया नासाकल्यं यथाऽन्यत्र। इदमवश्यमभ्युपेयम्। व्यवहारोऽत्र मानम्। ‘कर्णावघातानिपुणेन च ताड्यमाना दूरीकृताः करिवरेण’ (तरङ्गभङ्गाः) (नी० प्र० २)। अवघातः=प्रहारः। ‘अधरे दत्तदन्तावघाते’ (सा० द०)। उक्तोऽर्थः। अवधातो व्रीहीणाम्। अवघातः कण्डनम्। अवहननम्=कण्डनम्। ‘अवहननायोलूखलम्।’ (पा० २।१।३६। वृत्तौ)। अवहननमिति फुप्फुसस्यापि समाख्या भवति तथा च याज्ञवल्क्ये प्रयोगः-वपा वसाऽवहननम् (३।९४)। ‘वज्रेणावहतः शयाम्’ (=शेताम्) (अथर्व० ६।१३४।२)। अवः साकल्ये। ‘अथो अवघ्नती हन्त्यथो पिनष्टि पिंषती’ (ऋ० १।१९१।२)। (विषौषधिः) अवघ्नती=अवहन्यमाना कण्ड्यमाना। ‘नासुष्वेरापिर्न सखा न जामिर्दुष्प्राव्यो ऽवहन्तेदवाचः’ (ऋ० ४।२५।६)। अवहन्ता पराहन्ता पराणोदयिता। हिंसिता, चूर्णयिता। ‘स्वर्भानोरध यदिन्द्र माया अवो दिवो वर्तमाना अवाहन्’ (ऋ० ५।४०।६)। अवाहन् अपनुदसीत्यर्थः। ‘अव रक्षो दिवः सपत्नं वध्यासम् इत्यवहन्ति’ (आप० श्रौ० १।१९।१०)। अववध्यासम् पराणुद्याम्। हस् {अवहस्} हस् (हसे हसने)। ‘यच्चावहासार्थमसत्कृतोसि’ (गीता० ११।४३)। अवहासः=प्रहासः परिहासः। ‘अवहासं ततो मुक्त्वा रावणो वाक्यमब्रवीत्’ (रा० ७।१८।८)। अवहासः सनिन्द उपहासः। ‘कथं नु सर्वलोकस्य नावहास्या भवेमहि’ (भा० द्रोण० ७५।३)। अवहास्याः=उपहासयोग्याः। अन्तर्लीनमवहस्य। इहावहासः स्मितपर्यायः। सार्थकोऽवशब्दः। ‘तत्रावहसितश्चासीत् प्रस्कन्दन्निव संभ्रमात्’ (भा० आदि० १।१३६)। अवहसितोऽनादरेणोपहसितः। अवशब्दोधोऽर्थे। हा {अवहा} हा (ओहाक् त्यागे)। ‘परायद्भ्योऽवहीये सखिभ्यः’ (ऋ० १०।३४।५)। अवहीये=पृष्ठतस्त्यज्ये। ‘अस्मास्ववहीनेषु’ (शा०)। उक्तोर्थः। ‘अवहीनाः कथाः’ (दशकु०)। अवहीनाः=अवसिताः=विरताः। ‘विक्रियायाश्च सद्भावे नित्यत्वमवहीयते’ (तत्त्वसं० २९५)। अवहीयते हीयते। नार्थोऽवेन। अस्थाने चायम्। ‘मा वयमेतमवहाय परा गाम’ (काठक सं० ७।१२)। अवहाय पृष्ठतो विहाय। ‘तुग्रो ह भुज्युमश्विनोदमेघे रयिं न कश्चिन्ममृवाँ अवाहाः’ (ऋ० १।११६।३)। अवाहाः=अवस्तादहासीत्। हु {अवहु} हु (हु दानादनयोः, प्रीणने चेत्येके)। ‘अव स्म यस्य वेषणे स्वेदं पथिषु जुह्वति’ (ऋ० ५।७।५)। अवजुह्वति अधोमुखं जुह्वति। हृ {अवहृ} हृ (हृञ् हरणे)। ‘समादिष्टो मया क्षिप्रं धनूंष्यवहरोत्तर’ (भा० वि० ४०।२)। अवहर=अवतारय। अवोऽधोऽर्थे। ‘स्वान्यनीकानि बीभत्सुः शनकैरवहारयत्’ (भा० द्रोण० १६।५१)। अवहारयत्=अवाहारयत्=प्रतिसमहरत्। ‘रतिं चावहरेत्समम्’ (यो० वा० ५।२४।४४)। अवहरेत्=परिहरेत्। ‘अवहरत्यग्नेऽभ्यावर्तिन्निति’ (का० श्रौ० १६।५।१५)। अवहरति=आत्मसमीपं प्रापयति। श्याद्व्यधेति (३।१।१४१) सूत्रेण णप्रत्ययेऽवहारशब्दः कर्तरि साधितः। अवहरति नीचैरप्सु कर्षतीत्यवहारो ग्राहः। अवहारश्चौर इत्याभिधानिकाः। प्रयोगस्तु नयनयोरयनं न यातः। ‘संभवत्यवहरति पचति’ (पा० ५।१।५२) सूत्रे प्रस्थमवहरति स्थाली प्रास्थिकीत्युदाहरणं काशिकायाम्। उपसंहरणमवहार इति च तत्रैव। आधारादाधेयप्रमाणस्य न्यूनताऽवहार इति पदमञ्जर्यां हरदत्तः।** ‘क्रियतामवहारोऽस्माद् युद्धाद् ब्राह्मणसंवृतात्’ (भा० आदि० १९०।३५)। अवहारः कञ्चित्कालं युद्धविरामः। ‘एवं राजन्नवहारो बभूव’ (भा० उ० १८२।३०)। ‘ततोऽवहारः सैन्यानां तव तेषां च भारत’ (भा० भीष्म० ४८।१२०)। शिबिरं प्रति संहार इहावहार उक्तः। ‘अर्भकमवहृतं भवति’ (नि० ३।२०)। अवहृतमूनपरिमाणम् इति स्कन्दस्वामी। ‘उत्तरां जुहूमध्युह्य प्राचीमवहृत्य जुहोति’ (का० श्रौ० ३।२।२४)। अवहृत्य=अवतार्य। ‘आधिश्चोपनिधिश्चोभौ न कालात्ययमर्हतः। अवहार्यौ भवेतां तौ दीर्घकालमवस्थितौ’ (मनु० ८।१४५)॥ अवहार्यौ= प्रत्यर्पणीयौ। ‘अवहार्यो भवेच्चैव सान्वयः षट्शतं दमम्’ (मनु० ८।१९८)। अवहार्यः=दण्ड्यः, षट्शतं दमं दाप्य इत्यर्थः। ‘युद्धावहारिकं यच्च पितुः स्यात्स हरेत्तु तत्’ (भा० अनु० ४७।४९)। युद्धेऽवह्रियतेऽपह्रियते जयेन प्राप्यते रथगजायुधकवचादिकं तद् युद्धाऽवहारिकम् प्रधनधनम्। ‘धर्म्यं शुल्कमवहारयेत्’ (अधिकृतैः) (आप० ध० २।१०।२६।९)। ग्राहयेदित्यर्थः। ‘कच्चिदभ्यागता दूराद्वणिजो लाभकारणात्। यथोक्तमवहार्यन्ते शुल्कं शुल्कोपजीविभिः’ (भा० सभा० ५।१४)॥ अवहार्यन्ते=दाप्यन्ते। ‘आयव्ययनीवीनामग्राणि श्रुत्वा नीवीमवहारयेत्’ (कौ० अ० २।७।१८)। अवहारयेत् कोशं प्रति प्रेरयेत्। नीवी परिशेषः। अग्रं सम्पिण्डितो राशिः। ‘अवहृत्योपरिनाभि धारयन्’ (का० श्रौ० १६।३।८)। अवहृत्य नीचैरवतार्य।">
<script type="text/javascript">
    
    let baseURL = "https:\/\/vishvAsa.github.io\/sanskrit\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/sanskrit\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/sanskrit\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/sanskrit\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/sanskrit\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/sanskrit\/koshaH\/upasargArtha-chandrikA\/072_ava\/".replace(basePath, "/");
  pageVars.pageParams = {};
  pageVars.pageSource = "koshaH\/upasargArtha-chandrikA\/072_ava.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/sanskrit/webpack_dist/uiLib-bundle.js"></script>







    <link rel="stylesheet" href="/sanskrit/webpack_dist/uiLib.css">
<link rel="stylesheet" href="/sanskrit/css/uiLibPrint.css" media="print" >
<link rel="stylesheet" href="/sanskrit/css/fonts.css" >
<link rel="stylesheet" href="/sanskrit/css/@fortawesome/fontawesome-free/css/solid.min.css">

<link rel="stylesheet" href="/sanskrit/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/072_ava/" />
<link rel="alternate" hreflang="sa-Deva" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/sanskrit/koshaH/upasargArtha-chandrikA/072_ava/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">संस्कृते विश्वासटिप्पन्यः <br/> ०७२ अव</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७२ अव">०७२ अव</h1>
    
    <a id="editLink" class="btn btn-primary noPrint"  href="https://github.com/vishvAsa/sanskrit/edit/content/koshaH/upasargArtha-chandrikA/072_ava.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अज">अज्</h2>
<ul>
<li>{अवाज्}</li>
<li>अज् (अज गतिक्षेपणयोः)।</li>
<li>&lsquo;श्रोणामेक उदकं गामवाजति&rsquo; (ऋ० १।११६१।१०)। <strong>उदकमवगाहेत यथा तथाऽजति क्षिपति प्रणुदतीत्यर्थः । अवशब्दो नीचैरर्थकः।</strong></li>
</ul>
<h2 id="अत">अत्</h2>
<ul>
<li>{अवात्}</li>
<li>अत् (अत सातत्यगमने)।</li>
<li>&lsquo;अश्मास्यवतम्&rsquo; (ऋ० २।२४।४) <strong>इत्यृचं व्याचक्षाणो यास्कोऽवतमित्यवातितम् इत्यनेनानुव्याख्याति। तत्र अवाङ अतितं भूमिं गतमिति दुर्गवृत्तिः&rsquo; (नि० १०।१३)।</strong></li>
</ul>
<h2 id="अद">अद्</h2>
<ul>
<li>{अवाद्}</li>
<li>अद् (अद भक्षणे)।</li>
<li>&lsquo;अव रुद्रमदीमहि&rsquo; (वा० सं ३।५८)। <strong>अवादीमहि=आदयामः। अन्तर्णीतण्यर्थकोऽदिः। अवयुत्य इतराभ्यो देवताभ्यो रुद्रमादयाम इत्युवटः।</strong></li>
</ul>
<h2 id="अन">अन्</h2>
<ul>
<li>{अवान्}</li>
<li>अन् (अन प्राणने)।</li>
<li>&lsquo;स वै सकृदवान्यात्&rsquo; (श० ब्रा० ११।१।६।३२)। <strong>अवाम्यात्=निश्वस्यात्।</strong></li>
<li>&lsquo;एतां दिशमनवानन्त्सृत्वा कुम्भं प्रक्षीयानपेक्षमाण एहि&rsquo; (श० ब्रा० १३।८।३।४)। <strong>अनवानन्=अनिश्वसन्।</strong></li>
<li>&lsquo;व्याहृतीर्जपित्वाऽनवानम्&rsquo; (सत्या० श्रौ० २१।२।२)। <strong>अनवानम् अनुच्छ्वासम्।</strong></li>
</ul>
<h2 id="अय">अय्</h2>
<ul>
<li>{अवाय्}</li>
<li>अय् (अय गतौ)।</li>
<li>&lsquo;अवायन्तां पक्षिणः&rsquo; (अथर्व० ११।१२।८)। <strong>अवाङ्मुखा निपद्यन्तामित्यर्थः।</strong></li>
</ul>
<h2 id="अरज">अर्ज्</h2>
<ul>
<li>{अवार्ज्}</li>
<li>अर्ज् (अर्ज षर्ज अर्जने)।</li>
<li>&lsquo;तामवार्जन्ति&rsquo; (श० ब्रा० ४।५।८।११)। <strong>उत्सृजन्तीत्यर्थः।</strong></li>
</ul>
<h2 id="अस">अस्</h2>
<ul>
<li>{अवास्}</li>
<li>अस् (असु क्षेपे)।</li>
<li>&lsquo;प्रथमपातिनं शकलमवास्य&rsquo; (आप० श्रौ० ७।३।२०)। <strong>अवास्य=नीचैः क्षिप्त्वा।</strong></li>
<li>&lsquo;यूपशकलमवास्यति&rsquo; (तै० सं० ६।३।४।२०)। <strong>अवास्यति गर्ते क्षिपति। अवशब्दोऽधोर्थे।</strong></li>
</ul>
<h2 id="आप">आप्</h2>
<ul>
<li>{अवाप्}</li>
<li>आप् (आप्लृ व्याप्तौ)।</li>
<li>&lsquo;विदुस्ते वीर कर्माणि नानवाप्तानि कानि चित्&rsquo; (भा० सभा० ५।३४)। <strong>अनारब्धानीत्यर्थः।</strong></li>
<li>&lsquo;पैतृकं तु पिता द्रव्यमनवाप्तं यदाप्नुयात्&rsquo; (मनु० ९।२०९)। <strong>अनवाप्तम् पित्राऽसामर्थ्येनोपेक्षितत्वादप्राप्तम्।</strong></li>
<li>&lsquo;हस्तावापेन गच्छन्ति नास्तिकाः किमतः परम्&rsquo; (भा० शां० १८१।५)। <strong>हस्तौ अवाप्येते प्रवेश्येते यस्मिन्निति हस्तावापो हस्तनिगड इति नीलकण्ठः।</strong></li>
</ul>
<h2 id="इ">इ</h2>
<ul>
<li>{अवे}</li>
<li>इ (इण् गतौ)।</li>
<li>&lsquo;मा नो द्यूतेऽवगान्मा समित्याम्&rsquo; (अथर्व० १२।३।४६)। <strong>माऽवगात्=मा प्रणशत्=माऽपहारि।</strong></li>
<li>&lsquo;अवैतु पृश्नि शेबलम्&rsquo; (अथर्व० १।११।४)। <strong>अवैतु=अर्वाक् पततु।</strong></li>
<li>&lsquo;यथा वातो यथा वनम्… एवा त्वं दशमास्य सहावेहि जरायुणा&rsquo; (ऋ० ५।७८।८)। <strong>अवेहि=अवाङ् इहि, नीचैर्याहि, निष्क्राम।</strong></li>
<li>&lsquo;समानमेतदुदकमुच्चैत्यव चाहभिः&rsquo; (ऋ० १।१६४।५१)। <strong>उदेति चावैति च। उच्चैरेति अर्वाङ् चैतीत्यर्थः।</strong></li>
<li>&lsquo;अव ते हेडो वरुण नमोभिरव यज्ञेभिरीमहे&rsquo; (ऋ० १।२४।१४)। <strong>अवेमहे=अपनयामः=अपाकुर्मः प्रायश्चित्तेन। हेडः क्रोधः। सान्तं चेदम्।</strong></li>
<li>&lsquo;अव तदेन ईमहे तुराणाम्&rsquo;। (ऋ० ७।५८।५)।</li>
<li>&lsquo;गोत्रचरणाच्छलाघात्याकारतदवेतेषु&rsquo; (पा० ५।१।१३४)। <strong>इह तदवेतः=तत्प्राप्तः। तदवगतवान् वा। गार्गिकामवेतः।</strong></li>
<li>&lsquo;एको मासः संवत्सरस्यानवेतः स्यात्&rsquo; (तै० सं० २।६।३।५)। <strong>अनवेतः=अनतीतः।</strong></li>
<li>&lsquo;अव त्वानेना नमसा तुर इयाम्&rsquo; (ऋ० ७।८६।४)। <strong>अवेयाम्=प्राप्नुयाम्।</strong></li>
<li>&lsquo;अव देवैर्देवकृतमेनोऽयासिषम्&rsquo; (वा० सं० ३।४८)। <strong>देवैरिन्द्रियैः कृतम्। अवायासिषम्=(जले) अवनीतवानस्मि।</strong></li>
<li>&lsquo;नव नव दक्षिणा भवन्ति नावयन्त्येवैनम्&rsquo; (षड्विंश० ३।८)।</li>
<li>&lsquo;अवैत्वभ्वं कृणुता वरीयः&rsquo; (ऋ० ८।४९।५)। <strong>अवैतु=अपैतु।</strong></li>
<li>&lsquo;हितं तेषामहितं मामकानाम्। एतत् सर्वं मम नावैति चेतः&rsquo; (भा० वन० ४।१८)॥ <strong>नावैति नाङ्गी करोति।</strong></li>
<li>&lsquo;अवैन्नाशं दशास्यस्य निर्वृत्तमिव राघवः&rsquo; (भट्टि० ७।३३)। <strong>अवैत्=प्रत्यैत्, अजानात्।</strong></li>
<li>&lsquo;अवैमि ते सारमतः प्रियं त्वाम्&rsquo; (कु० ३।१३)।</li>
<li>&lsquo;भवानपीदं परवानवैति&rsquo; (रघु० २।५६)।</li>
<li>&lsquo;अभ्यक्तमिव स्नातः शुचिरशुचिमिव प्रबुद्ध इव सुप्तम्… सुखसङ्गिनमवैमि&rsquo; (शा० ५)। <strong>अवैमि=मन्ये, पश्यामि।</strong></li>
<li>&lsquo;नमः सखिभ्यः सन्नान्माऽवगात&rsquo; (तै० ब्रा० २।४।७।११)। <strong>माऽवगात=माऽपगात=मा स्मापेत।</strong></li>
<li>&lsquo;लोकं माऽर्वागवगाः&rsquo; (पञ्च० ब्रा० १।५।५)। <strong>(हे सोम) नाभेरधो मा स्म गच्छः। माऽर्वाग् अवगाः-माऽस्मादधो गम इत्यक्षरार्थः।</strong></li>
</ul>
<h2 id="ई">ई</h2>
<ul>
<li>{अवे}</li>
<li>ई (ईङ् गतौ)।</li>
<li>&lsquo;अवैषां हेड ईमहे&rsquo; (वा० सं० १६।६)। <strong>अपनयामः।</strong></li>
</ul>
<h2 id="ईकष">ईक्ष्</h2>
<ul>
<li>{अवेक्ष्}</li>
<li>ईक्ष् (ईक्ष दर्शने)।</li>
<li>&lsquo;योत्स्यमानानवेक्षेऽहम्&rsquo; (गीता० १।२३)। <strong>इहावशब्दो नात्यर्थमुपकरोति धात्वर्थस्य।</strong></li>
<li>&lsquo;वसुधेयमवेक्ष्यतां त्वया&rsquo; (रघु० ८।३)। <strong>आवेक्षा प्रतिजागर इत्यमरप्रामाण्याद्वसुधायां प्रतिजाग्रता त्वया भाव्यमिति शब्दार्थः। वसुधा पाल्यतामिति तात्पर्यार्थः।</strong></li>
<li>&lsquo;त्वं राजा रक्षसां लङ्कामवेक्षेथा विभीषण&rsquo; (भट्टि० १९।२३)।</li>
<li>&lsquo;अथाऽऽज्यमवेक्षते&rsquo; (श० ब्रा० १।३।१।२६)। <strong>आज्ये पात्रस्थेऽन्तर्दृशं पातयतीत्यर्थः।</strong></li>
<li>&lsquo;उदशराव आत्मानमवेक्ष्य… तौ होदशरावेऽवेक्षाञ्चक्राते&rsquo; (छां० उ० ८1८।१)। <strong>उक्तोऽर्थः।</strong></li>
<li>&lsquo;प्रतिगृह्य सौम्यं होता पूर्वश्छन्दोगेभ्योऽवेक्षेत&rsquo; (ऐ० ब्रा० ३।३२)। <strong>घृतपूर्णे सौम्य चरौ छायां पश्यन्ति शुद्धय इत्यत्र षड्गुरुशिष्यः।</strong></li>
<li>&lsquo;न कूपमवेक्षेत&rsquo; (बौ० ध० २।३।६।२७)। <strong>आत्मानं तत्र द्रष्टुमिति शेषः।</strong></li>
<li>&lsquo;नोदपानमवेक्षेत&rsquo; (गो० गृ० ३।५।१३)।</li>
<li>&lsquo;आशीविषो नैनो राजानमवेक्षते&rsquo; (तै० सं० ६।६।७।२)। <strong>राज्ञि सोमे दृष्टिं न पातयतीत्यर्थः।</strong></li>
<li>&lsquo;अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन्धार्तराष्ट्राः शमार्थम्…&rsquo; (भा० उ० ९३।२०)। <strong>अवेक्षेरन्=अवदधीरन्=आद्रियेरन्।</strong></li>
<li>&lsquo;श्लाघ्यां दुहितरमवेक्षस्व जानकीम्&rsquo; (उत्तर० १।७)। <strong>तस्यां प्रतिजागृहि।</strong></li>
<li>&lsquo;न कमलिनीं दृष्ट्वा ग्राहमवेक्षते मतङ्गजः&rsquo; (माल० ३)। <strong>नावेक्षते न गणयति।</strong></li>
<li>&lsquo;नित्यं शास्त्राण्यवेक्षेत निगमांश्चैव वैदिकान्&rsquo; (मनु० ४।१९)। <strong>अवेक्षेत=चिन्तयेत्=विचारयेत्।</strong></li>
<li>&lsquo;सूक्ष्मं विशेषणं तेषामवेक्षेच्छास्त्रचक्षुषा&rsquo; (भा० शां० २१७।२८)। <strong>हेलया हेयत्वेन पश्येत्। अवशब्दोऽवक्रोशे वर्तते।</strong></li>
<li>&lsquo;न परदुःखातुराः स्वसुखमवेक्षन्ते महाकारुणिकाः&rsquo; (अवदा० मैत्री० जा०)। <strong>नावेक्षन्ते-नाद्रियन्ते।</strong></li>
<li>&lsquo;सोऽवेक्षते जगत्कृत्स्नं न सहायमवेक्षते&rsquo; (शि० भा० २६।१९)। <strong>जगति प्रतिजागर्तीत्याह।</strong></li>
<li>&lsquo;न हि मन्ये नृशंसे त्वं राजधर्ममवेक्षसे&rsquo; (रा० २।७४।२१)। <strong>अवेक्षसे=वेत्थ।</strong></li>
<li>&lsquo;अवेक्षते महाभागस्तीर्थीकुर्वंस्तदाश्रमम्&rsquo; (भा० पु० १।४।८)। <strong>अवेक्षते=प्रतीक्षते। अन्यत्र दुर्लभोऽयमर्थः।</strong></li>
<li>&lsquo;अत्रास्त्यवेक्षा त्वयि मे रक्ष्यो हि शरणागत&rsquo; (रा० २।९६।५१)। <strong>अवेक्षा=आदरः।</strong></li>
<li>&lsquo;मम त्ववेक्षया वीर शृणु विज्ञापयामि ते&rsquo; (भा० उ० ८।४२)। <strong>इहावेक्षाऽऽदरोऽवधानम्।</strong></li>
<li>&lsquo;न ते पुत्रेष्ववेक्षाऽस्ति&rsquo; (भा० आदि० २३३।८)।</li>
<li>&lsquo;यदि रामस्य नावेक्षा त्वयि स्यान्मातृवत्सदा&rsquo; (रा० २।७३।१८)। <strong>अवेक्षा गौरवं संभावना पूज्यबुद्धिः।</strong></li>
<li>&lsquo;ततोऽहं त्वामनुप्राप्तः कौरवाणामवेक्षया&rsquo; (भा० वन० १०।१४)। <strong>अनन्तरोदीरित एवार्थः।</strong></li>
<li>&lsquo;वर्णश्रमावेक्षणजागरूकः&rsquo; (रघु० १४।८५)। <strong>वर्णाश्रमाणामनुसन्धानेऽप्रमत्तः। अनवेक्षणात् कृषिः (विनश्यति)। अनवेक्षणमुपेक्षा प्रमादः।</strong></li>
<li>&lsquo;फलप्रचयनोदपानावेक्षण…&rsquo; (द्रा० गृ० ३।१।३९)। <strong>उदपानं कूपः। तत्रावेक्षणमवाङ्मुखीभूय निरीक्षणम्।</strong></li>
<li>&lsquo;अवेक्षमाणस्त्वां मां च न्यस्तास्त्रश्चाहवे हतः&rsquo; (भा० द्रोण० १९६। ४८)। <strong>अवेक्षमाणः=प्रतिजाग्रत्=अप्रमाद्यत् (आवयोः)।</strong></li>
<li>&lsquo;अवेक्षमाणां बहुशो वैदेहीं धरणीतलम्&rsquo; (रा० ३।५२।४२)। <strong>अधः पश्यन्तीम्। स्थाने वश्यवाचः कवेरवोपसर्गस्य प्रयोगः। शरीरमग्नौ संयोज्यावेक्षमाणा अपोऽभ्युपयन्ति (शातातपः)। अनवेक्षमाणाः पृष्ठतोऽनालोकयन्तः। अनपेक्षमाणा इति पाठ इष्यते।</strong></li>
<li>&lsquo;प्रावषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चावेक्षितश्चरेत्&rsquo; (भा० शां० १२०।१३)। <strong>अवेक्षितः कृतावेक्षः।</strong></li>
<li>&lsquo;अङ्गावेक्षस्व सौमित्रे कस्येमां मन्यसे चमूम्&rsquo; (रा० २।९६।१५)। <strong>अवेक्षस्व सम्यगवलोकय।</strong></li>
<li>&lsquo;प्रेयसि क्षणमवेक्ष्यतां पुरश्चन्द्रचन्दनसुधासमद्युतिः। दिविषत्तरङ्गिणी…&rsquo; (पारिजात० १७।४६)॥ <strong>अवेक्ष्यतामुदीक्ष्यतां प्रेक्ष्यताम्।</strong></li>
<li>&lsquo;आशीविषो वै नो राजानमवेक्षते&rsquo; (ऐ० ब्रा० ६।१)। <strong>अवेक्षते=ईक्षते।</strong></li>
<li>&lsquo;तातस्य प्रियकामेन यौवराज्यमवेक्षता&rsquo; (भरतेन त्वया) (रा० २।५२।३६)। <strong>अवेक्षता अवेक्षमाणेन।</strong></li>
<li>&lsquo;अनवेक्षितपूर्वसौहृदा रमते ऽन्यत्र गता तथाङ्गना&rsquo; (सौग्दर० ८।४१)। <strong>अनवेक्षितमगणितम्।</strong></li>
<li>&lsquo;तमवेक्ष्य रुरोद सा भृशं स्तनसम्बाधमुरो जघान च&rsquo; (कु० ४।२६)। <strong>तं मधुं वीक्ष्य।</strong></li>
<li>&lsquo;पारिणाह्यस्य वेक्षणे&rsquo; (मनु० ९।११)। <strong>अवेक्षणे। भागुरिमतेनावशब्दस्याकारलोपः। अवेक्षणमवेक्षा प्रतिजागरः।</strong></li>
</ul>
<h2 id="उकष">उक्ष्</h2>
<ul>
<li>{अवोक्ष्}</li>
<li>उक्ष् (उक्ष सेचने)।</li>
<li>&lsquo;दध्ना मधुमिश्रेणावोक्षति&rsquo; (तै० सं० ५।४।५।२)। <strong>अवोक्षति=अवाङ्मुखेन हस्तेनोक्षति।</strong></li>
<li>&lsquo;अथ सभाया मध्ये अधिदेवनमुद्धत्यावोक्ष्य&rsquo; (आप० श्रौ० ५।६।१९।२)। <strong>उक्तोऽर्थः।</strong></li>
<li>&lsquo;उद्धते वा अवोक्षितेऽग्निमादधति&rsquo; (श० ब्रा० ६।४।४।१८)। <strong>उक्षतेः प्रयोगेऽभिप्रावानामुपसर्गाणां विषयनैयत्यं पुरातनैरुक्तम्-उत्तानेन हस्तेन प्रोक्षणं परिकीर्तितम्। न्यञ्चताभ्युक्षणं प्रोक्तं तिरश्चावोक्षणं स्मृतम्॥</strong></li>
</ul>
<h2 id="ऋ">ऋ</h2>
<ul>
<li>{अवर्}</li>
<li>ऋ (ऋ गतिप्रापणयोः)।</li>
<li>&lsquo;यथाऽक्षोऽनुपाक्तः। अवार्च्छत्येवमवारम्&rsquo; (तै० सं० २।६।३।३-४)। <strong>अवार्च्छति अधोगच्छति। अवारम् इति लुङ्यङि रूपम्। अनुपाक्तोऽकृतोपाञ्जनः।</strong></li>
</ul>
<h2 id="ओण">ओण्</h2>
<ul>
<li>{अवौण्}</li>
<li>ओण् (ओणृ अपनयने)।</li>
<li><strong>पा० ४।१।७ सूत्रे वृत्तौ अवावा अवावरी इत्युदाहरणे। अवावा चौरः।</strong></li>
</ul>
<h2 id="करण-">कर्ण् ।</h2>
<ul>
<li>{अवकर्ण् ।}</li>
<li>&lsquo;यात्रापहृतचेतस्त्वात्तद्वाक्यमवकर्णयन्&rsquo; (बृ० श्लो० सं० ३।७६)। <strong>अवकर्णयन् अनाकर्णयन्निव। अवशब्द इह श्रवणक्रियायां न्यूनतामाह। स्थानेऽस्य प्रयोग इति नन्दति नश्चेतः।</strong></li>
</ul>
<h2 id="कल">कल्</h2>
<ul>
<li>{अवकल्}</li>
<li>कल् (कल गतौ संख्याने च)।</li>
<li><strong>अवकलितो दृष्ट इति धरणिरिति शब्दकल्पद्रुमः।</strong></li>
</ul>
<h2 id="कश">काश्</h2>
<ul>
<li>{अवकाश्}</li>
<li>काश् (काशृ दीप्तौ)।</li>
<li>&lsquo;वर्णावकाशमपि मे पश्य पाण्डव यादृशम्&rsquo; (भा० वि० २०।१५)। <strong>वर्णावकाशो दीप्तिसङ्कोच इति नीलकण्ठः। अवरुद्धः काशोऽवकाशः। प्रादिः। अवशब्दः प्रायशोऽसाकल्यमाचष्ट उत्तरपदार्थस्य।</strong></li>
<li>&lsquo;उभयतो मांसैः संछन्नं नावकाशते&rsquo; (श० ब्रा० ८७।४।२०)। <strong>नावकाशते न दृग्विषयतां याति।</strong></li>
<li>&lsquo;इहि तिस्रः परावतः…धेना इन्द्रावचाकशत्&rsquo; (ऋ० ८।३२।२२)।</li>
<li>&lsquo;जनानां धेना अवचाकशद् वृषा&rsquo; (ऋ० १०।४३।६)।</li>
<li>&lsquo;अन्तरिक्षेण पतति विश्वा रूपावचाकशत्&rsquo; (ऋ० १०।१३६।४)। <strong>इहोदाहृतिष्ववकाशतिर्दर्शनार्थे प्रयुक्तः। अवश्च दर्शनस्य निम्नाभिमुखतामाह।</strong></li>
<li>&lsquo;यानि तस्याः (शम्याः) वकाशानि दिव्यरूपाण्यमन्यत&rsquo; (भा० वि० ५।२०)। <strong>वकाशानि अवकाशानि सुषिरस्थानानि कोटराख्यानि।</strong></li>
</ul>
<h2 id="कल-1">कील्</h2>
<ul>
<li>{अवकील्}</li>
<li>कील् (कील बन्धने)।</li>
<li>&lsquo;क्षुत्पिपासावकीलनम्&rsquo; (भा० आश्व० ४५।३)। <strong>अवकीलका अन्तः प्रविष्टाः शङ्कव इति नीलकण्ठः। अवशब्दोऽधोगतिमाहेति शोभनोऽस्येह प्रयोगो ग्राही।</strong></li>
</ul>
<h2 id="कतस">कुत्स्</h2>
<ul>
<li>{अवकुत्स्}</li>
<li>कुत्स् (कुत्स अवक्षेपणे)।</li>
<li>&lsquo;कुल्माषांश्चिदाहरेत्यवकुत्सिते&rsquo; (नि० १।४।१४)। <strong>अवकुत्सिते भृशं कुत्सितेऽ वक्षिप्ते निन्दिते। अवः प्रायेण न्यूनतामाह।</strong></li>
</ul>
<h2 id="कत">कृत्</h2>
<ul>
<li>{अवकृत्}</li>
<li>कृत् (कृती छेदने)।</li>
<li>&lsquo;एवमुक्त्वा तु गान्धारी कुरूणामवकर्तनम्। अपश्यत्तत्र तिष्ठन्ती सर्वं दिव्येन चक्षुषा॥&rsquo; (भा० स्त्री० १६।१)। <strong>अवकर्तनं युद्धभूमिः।</strong></li>
<li>&lsquo;सन्दर्याग्रे स्वभार्यायाः कर्णनासावकर्तनम्&rsquo; (राज० ७।८९२)। <strong>अवकर्तनं कर्णनासस्यैकदेशस्य कर्तनम्। अवशब्द उत्तरपदार्थस्य क्रियाया असाकल्यमाचष्टे प्रायेणेत्यसकृदुक्तमधस्तात्।</strong></li>
<li>&lsquo;इयं वस्त्रावकर्तेन संवीता चारुहासिनी&rsquo; (भा० वन० ६२।२२)। <strong>वस्त्रावकर्तो वस्त्रखण्डः।</strong></li>
<li>&lsquo;कृष्णाजिनग्रीवा एवावकृत्य प्रत्यानह्यति&rsquo; (श ० ब्रा० ३।३।४।८)। <strong>अवकृत्य=अपच्छिद्य।</strong></li>
<li>&lsquo;निजघ्नुः परमेष्वासाः सर्वांस्तान्निशितैः शरैः। आगर्भादवकृन्तन्तः…&rsquo; (भा० आदि० १७८।१९-२०)। <strong>अवकृपा कोपो भवति। अवशब्दोऽर्थविपर्यासकृत्। कृपाया अपकर्षमभावं वाऽऽह।</strong></li>
</ul>
<h2 id="कश-1">कृश्</h2>
<ul>
<li>{अवकृश्}</li>
<li>कृश् (कृश तनूकरणे)।</li>
<li>&lsquo;न यं जरन्ति शरदो न मासा न द्याव इन्द्रमवकर्शयन्ति&rsquo; (ऋ० ६।२४।७)। <strong>नावकर्शयन्ति ईषदपि न कृशी कुर्वन्ति। अवोऽल्पार्थे।</strong></li>
</ul>
<h2 id="कष">कृष्</h2>
<ul>
<li>{अवकृष्}</li>
<li>कृष् (कृष विलेखने)।</li>
<li>&lsquo;कच्चिदर्थेष्वसंमूढान् हितकामाननुप्रियान्। नावकर्षसि कर्मभ्यः पूर्वमप्राप्य किल्बिषम्&rsquo; (भा० सभा० ५।७३)॥ <strong>नावकर्षसि=न निष्कासयसि=न बहिष्करोषि। अपकर्षसीति पाठान्तरम्।</strong></li>
<li>&lsquo;प्राकृष्यमाणः कलिना सौहृदेनावकृष्यते&rsquo; (भा० वन० ६२।२६)। <strong>अवकृष्यते=हीयते।</strong></li>
<li>&lsquo;प्रतिकर्तुं प्रकृष्टस्य नावकृष्टेन युज्यते&rsquo; (रा० ४।१७।४७)। <strong>अवकृष्टः=अपकृष्टः=अधरः=नीचैःपदस्थः। प्रकृष्टः उत्तरः। निष्कासितोवकृष्टः स्यादिति कोषः।</strong></li>
<li>&lsquo;अवकृष्टोत्तरासङ्गः कृशो धमनिसन्ततः&rsquo; (भा० वन० १२।१४)। <strong>अवकृष्टोऽधः कृष्ट उत्तरासङ्ग उत्तरीयं यस्य सः। त्यक्तोत्तरीयवस्त्र इत्यर्थः।</strong></li>
<li>&lsquo;पणो देयोऽवकृष्टस्य षडुत्कृष्टस्य वेतनम्&rsquo; (मनु० ७।१२६)। <strong>अवकृष्टस्य गेहादिसंमार्जकोदकवाहादेः कर्मकरस्येति कुल्लूकः।</strong></li>
<li>&lsquo;मामग्रासनतोऽवकृष्टमवशम्&rsquo; (मुद्रा० १।१२)। <strong>अवकृष्टमधः पातितम्।</strong></li>
<li>&lsquo;नखावकृष्टेऽत्यर्थं पिण्डकाः सदाहपाका भवन्ति&rsquo; (सूश्रुत० २।२९१।१)। <strong>नखावकृष्टे=नखस्याधोभागे।</strong></li>
<li>&lsquo;पादावकर्षणसन्धानैः&rsquo; (भा० द्रोण० १४२।४५)। <strong>पादावकर्षणम्=पादयोर्नीचैः कर्षणम्।</strong></li>
<li>&lsquo;न सन्तु यदुवीराणां दारा हारावकर्षिताः&rsquo; (पारिजात० १३।४४)। <strong>अवतारितहाराः, अवरोपितमौक्तिकमालाः।</strong></li>
<li>&lsquo;ध्रुवां चावकृष्टे ऽनुपूर्वम्&rsquo; (का० श्रौ० २।८।१३)। <strong>अवकृष्टे ऽधोदेशे।</strong></li>
</ul>
<h2 id="क">कॄ</h2>
<ul>
<li>{अवकॄ}</li>
<li>कॄ (कॄ विक्षेपे)।</li>
<li>&lsquo;पुनः पुनः कुत्सयन्तं तु विगृह्यादितो ग्रन्थेनावकिरेत्&rsquo; (का० सं० विमान० शिष्योप०)।</li>
<li>&lsquo;अवाकीर्यत कनीयांसौ रतोमावुपाश्नुत, यज्ञावकीर्णा हि&rsquo; (पञ्चविंश० ब्रा०)।</li>
<li>&lsquo;ततो वायुर्महाराज दिव्यैर्माल्यैः समन्वितः। अभितः पाण्डवं चित्रैरवचक्रे समन्ततः&rsquo; (भा० वन० १७५।१६)। <strong>आकीर्णवान्, व्याप्तवानित्यर्थः। किरतेश्चेत्प्रयोगोऽवचकर इति युक्तं स्यात्।</strong></li>
<li>&lsquo;महावातसमुद्भूतं यन्मामवकरिष्यति। रजो रमण तन्मन्ये परार्घ्यमिव चन्दनम्&rsquo; (रा० २।३०।१३)॥ <strong>उक्तोऽर्थः।</strong></li>
<li>&lsquo;असन्तुष्टस्य विप्रस्य तेजो विद्या तपो यशः। स्रवन्तीन्द्रियलौल्येन ज्ञानं चैवावकीर्यते&rsquo; (भा० पु० ७।१।५९)। <strong>अवकीर्यते=क्षरति=नश्यति।</strong></li>
<li>&lsquo;(तम्) अवाकिरन् बाललताः प्रसूनैः&rsquo; (रघु० २।१०)। <strong>तस्योपरि निचिक्षिपुरित्यर्थः।</strong></li>
<li>&lsquo;अवाकिरन् शरान्&rsquo; (भा० वन० २१।३०)। <strong>अवाकिरन्=प्रास्यन्।</strong></li>
<li>&lsquo;यो ब्रह्मचार्यवकिरेत्&rsquo; (तै० आ० २।१८)। <strong>रेतः सिञ्चेत् स्त्रियाम्।</strong></li>
<li>&lsquo;वाससाऽऽच्छादयामास माल्येनावचकार च&rsquo; (रा० ४।१४।२३)। <strong>अवचकार=माल्यं तस्योपरि निचिक्षेप।</strong></li>
<li>&lsquo;अवकिरते हस्ती स्वयमेव&rsquo; (पा० ३।१।८७)। <strong>भुव्यात्मानं प्रसारयतीत्यर्थः।</strong></li>
<li>&lsquo;सप्तद्वारावकीर्णां च न वाचमनृतां वदेत्&rsquo; (मनु० ६।४८)। <strong>चक्षुरादीनि पञ्च बहिरिन्द्रियाणि मनो बुद्धिश्चेति सप्त द्वाराणि, तैर्निक्षिप्तां तद्गृहीतार्थविषयां वाचम् इति कुल्लूकः।</strong></li>
<li>&lsquo;अवकीर्णः सुगुप्तश्च न वाचा ह्यप्रियं वदेत्&rsquo; (भा० शां० २७८।८)। <strong>अवकीर्णः (मूढैः) पांसुभिश्छन्नः, धिक्कृत इत्यर्थः।</strong></li>
<li>&lsquo;तीर्थान्य् अवकीर्णानि तपस्विभिः&rsquo; (भा०)। <strong>अत्रावोऽस्थाने। आङ् इति तु स्थाने स्यात्।</strong></li>
<li>&lsquo;किमपैति रजोभिरौर्वरैरवकीर्णस्य मणेर्महार्घता&rsquo; (शिशु० १६।२७)। <strong>अत्र कविना भारतप्रयोगोऽनुकृतः। स एव च दोषः।</strong></li>
<li>&lsquo;अवकीर्णस्त्वहं कुन्त्या सूतेन च विवर्धितः&rsquo; (भा० भीष्म० १२२।२४)। <strong>अवकीर्णः=प्रास्तः=(जलेऽन्तर्) निक्षिप्तः।</strong></li>
<li>&lsquo;पुत्रं सर्वगुणोपेतमवकीर्णं जले पुरा&rsquo; (भा० शां० १।२२)। <strong>उक्तोऽर्थः।</strong></li>
<li>&lsquo;वैश्यायामवकीर्णः संवत्सरं ब्रह्मचर्यं त्रिषवणं चानुतिष्ठेत्&rsquo; (गौ० ध० ३।४।३५ इत्यत्रोज्ज्वलायामुद्धृतं शङ्खवचनम्)। <strong>अवकीर्णः=सिक्तरेताः।</strong></li>
<li>&lsquo;अवकीर्णिव्रतं चरेत्&rsquo; (लौ० गृ० १।३३)। <strong>अवकरणमवकीर्णं कामतो ब्रह्मचारिणो रेतस उत्सर्गः, सोऽस्यास्तीत्यवकीर्णी। (देवपालष्टीकाकृत्)।</strong></li>
<li>&lsquo;अवकीर्णी भवेद् गत्वा ब्रह्मचारी तु योषितम्&rsquo; (याज्ञ० ३।२८०)। <strong>चरमधातोर्विसर्गोऽवकीर्णं तद् यस्यास्ति सोऽवकीर्णी (मिताक्षरा)। वस्तुतश्च अवकीर्णमनेनेत्यवकीर्णी। इष्टादिभ्यश्चेति (५।२।८८) इनिः।</strong></li>
<li>&lsquo;गृहस्थो ब्रह्मचारी वा योऽनश्नंस्तु तपश्चरेत्। प्राणाग्निहोत्रलोपेन ह्यवकीर्णी भवेत्तु सः&rsquo; (बौ० ध० २।७।१०)॥</li>
<li>&lsquo;स्वानि वासांसि… अवकीर्योत्तराणि सभायां समुपाविशन्&rsquo; (भा० सभा० ६८।३९)। <strong>अवकीर्य=अवरोप्य=अवतार्य।</strong></li>
<li>&lsquo;सा मां हिमवतः प्रस्थे सुषुवे मेनकाऽप्सराः। अवकीर्य च मां याता परात्मजमिवासती&rsquo; (भा० अदि० ७४।७०)। <strong>अवकीर्य=प्रास्य=भुवि निक्षिप्य।</strong></li>
<li>&lsquo;अवकर इत्येके&rsquo; (गौ० ध० ३।५।१३)। <strong>सख्यादिगमनेऽवकरो दोष इत्युज्ज्वला।</strong></li>
<li>&lsquo;वर्चस्केऽवस्करः&rsquo; (रा० ६।१।१४८)। <strong>अवस्करोऽन्नमलम् । तत्सम्बन्धाद् देशोपि तथोच्यते। तथा च प्रयोगः-संमार्जितावस्करया व्यये चामुक्तहस्तयेति।</strong></li>
<li>&lsquo;अवाकीर्षत&rsquo; (पञ्च० ब्रा० १७।४।३)। <strong>अवकीर्णिनो ऽभवन्नित्यर्थः।</strong></li>
<li>&lsquo;क्रोधं कृत्वा समभ्येत्य मम श्मश्रूण्यवाकिरत्&rsquo; (शिवपु० २।४।१५।३१)। <strong>अवाकिरत्। अपाहरत् अवाकृन्तत्।</strong></li>
<li>&lsquo;अवकीर्यैव भ्रातृव्यान्&rsquo; (तै० ब्रा० १।१।२।६)। <strong>अवकीर्य विनाश्य।</strong></li>
<li>&lsquo;न तत्पदमुपादेयं कविनाऽवकरो हि सः&rsquo; (व्यक्ति० २।६७)। <strong>अवकरोऽपभ्रंशः, दुष्टः शब्दः।</strong></li>
</ul>
<h2 id="कलप">क्लृप्</h2>
<ul>
<li>{अवक्लृप्}</li>
<li>क्लृप् (कृपू सामर्थ्य )।</li>
<li>&lsquo;न हि तदवकल्पते यद् ब्रूयादिदमहं सत्यादनृतमुपैमीति&rsquo; (श० ब्रा० १।१।१।६)। <strong>नावकल्पते न युज्यते।</strong></li>
<li>&lsquo;न हि तदवकल्पते यदुत्तरवेदावग्निहोत्रं जुहुयात्&rsquo; (श० ब्रा० २।५।२।४८)।</li>
<li>&lsquo;तद् यदृक्शो न तदवकल्पते&rsquo; (ऐ० ब्रा० ६।२)। <strong>न संभवतीत्यर्थः।</strong></li>
<li>&lsquo;न वा एतस्यानिष्टक आहुरवकल्पते&rsquo; (तै० सं० ५।४।१०।३)। <strong>उक्तोऽर्थः।</strong></li>
<li>&lsquo;इतश्च न प्रधानस्य प्रवृत्तिरवकल्पते&rsquo; (ब्र० सू० शां० भा० २।२।८)। <strong>नावकल्पते, न घटते, न युज्यते, न संभवति।</strong></li>
<li>&lsquo;तथापि तच्छक्तिविसर्ग एषां सुखाय दुःखाय हिताहिताय। बन्धाय मोक्षाय च मृत्युजन्मनोः शरीरिणां संसृतयेऽवकल्पते।&rsquo; (भा० पु० ६।१७।२३)॥ <strong>अवकल्पते=कल्पते=अलं भवति।</strong></li>
<li>&lsquo;नार्थोऽवेन। तां मा यज्ञेऽवकल्पय&rsquo; (श० ब्रा० १।८।१।९)। <strong>अवकल्पय=उपयुङ्क्ष्व।</strong></li>
<li>&lsquo;नाह पुराऽवभृथात् पुनर्दीक्षामवाकल्पयन्&rsquo; (देवाः) (श० ब्रा० ३। ४।३।१)। <strong>अवाकल्पयन्=प्राकल्पयन्=समपादयन्=निरवर्तयन्।</strong></li>
<li>&lsquo;तेभ्यः प्रातः सवनेऽवाचिवाल्पयिषन्&rsquo; (ऐ० ब्रा० ३।३०)। <strong>अवक्लृप्तिः संभावनेति भट्टभास्करः। समभावयन्नित्यर्थः।</strong></li>
<li>&lsquo;जातु तत्रभवान्वृषलं याजयेन्नावकल्पयामि&rsquo; (पा० ३।३।१४७)। <strong>सूत्रे वृत्तिः। न संभावयामीत्यर्थः।</strong></li>
<li>&lsquo;तन्न्वेवानवक्लृप्तं यो मनुष्येष्वनश्नत्सु पूर्वोऽश्नीयादथ किमु यो देवेष्वनश्नत्सु&rsquo; (श० ब्रा० २।१।४।२)। <strong>अनवक्लृप्तमनुचितम्।</strong></li>
<li>&lsquo;अनवक्लृप्ता तस्यैषा भवति&rsquo; (अष्टमी सामिधेनी) (श० ब्रा० १।४।१।३७)। <strong>अलब्धावकाशा भवतीत्याह।</strong></li>
<li>&lsquo;नावकल्प्यमिदं ग्लायेद् यत् कृच्छ्रेषु भवानपि&rsquo; (भट्टि० १९।१७)। <strong>नावकल्प्यं न संभाव्यम्।</strong></li>
<li>&lsquo;ततः कारणभावोपि बीजादेर्नावकल्पते&rsquo; (तत्त्वसं० १३)। <strong>नावकल्पते नोपपद्यते न संभाव्यते।</strong></li>
<li>&lsquo;शूद्रो यज्ञेऽनवक्लृप्तः&rsquo; (तै० सं० ७।१।१।६)। <strong>अनवक्लृप्तोऽनधिकृतः।</strong></li>
</ul>
<h2 id="करनद">क्रन्द्</h2>
<ul>
<li>{अवक्रन्द्}</li>
<li>क्रन्द् (क्रदि आह्वाने रोदने च)।</li>
<li>&lsquo;अवक्रन्द दक्षिणतो गृहाणाम्&rsquo; (ऋ० २।४२।३)। <strong>मन्दं वाश्यस्व, अनुच्चै रुवीहि इत्युक्तं भवति।</strong></li>
<li>&lsquo;क्रन्दते स्वाहाऽवक्रन्दाय स्वाहा&rsquo; (वा० सं० २२।७)। <strong>यथाऽन्यत्र तथेह अवशब्दः क्रियाया उत्तरपदोक्ताया असाकल्यमाह।</strong></li>
<li>&lsquo;उत्सादेन जिह्वामवक्रन्देन तालुम्&rsquo; (तै० सं० ५।७।१२।४३)।</li>
</ul>
<h2 id="करम">क्रम्</h2>
<ul>
<li>{अवक्रम्}</li>
<li>क्रम् (क्रमु पादविक्षेपे)।</li>
<li>&lsquo;न हि परलोकादेत्य सत्त्वं गर्भमवक्रामति&rsquo; (चरक० शरीर० ३।९)। <strong>अवक्रामति=अवतरति। अवशब्दोऽधोर्थे।</strong></li>
<li>&lsquo;जीवस्तु खलु भोः सर्वगतत्वादीश्वरगुणसमन्वितः पूर्वशरीराच्चावक्रामति परशरीरं चोपक्रामति&rsquo; (का० सं० शरीर० गर्भाव०)। <strong>उक्तपूर्व एवार्थः।</strong></li>
<li>&lsquo;वज्रेणैवैनमवक्रामति&rsquo; (श० ब्रा० १३।१।२।९)। <strong>अभिभवतीत्यर्थः।</strong></li>
<li>&lsquo;नमो वरुणायेति वाचयत्यपोऽवक्रमयन्&rsquo; (का० श्रौ० १०।८।२३)। <strong>यजमानमुदकमध्ये प्रवेशयन्नित्याह।</strong></li>
<li>&lsquo;अवक्रामन्तः प्रपदैरमित्रान्&rsquo; (ऋ० ६।७५।७)। <strong>चरणाग्रैरवताड यन्तः, अधस्पदं कुर्वन्त इत्यर्थः।</strong></li>
<li>&lsquo;प्रतूर्वन्नेह्यवक्रामन्नशस्तीः&rsquo; (श० ब्रा० ६।३।२७)। <strong>अनन्तरोदीरित एवार्थः।</strong></li>
<li>&lsquo;तामिन्द्रो मध्यतोऽवक्रम्य व्याकरोत्। तस्मादियं व्याकृता वागुद्यते&rsquo; (तै० सं० ६।४।७।३)।</li>
<li>&lsquo;अभिक्रामं सायं जुहोत्यवक्रामं प्रातः&rsquo; (आप० श्रौ० ६।३।१०५)। <strong>अवक्रम्यावक्रम्य पश्चात् सृत्वेत्यर्थः।</strong></li>
<li>&lsquo;वज्रेणैव पाप्मानं भ्रातृव्यमवक्रामति&rsquo; (तै० ब्रा० ३।८।४।२)। <strong>अवक्रामति अधस्पदं करोति, न्यक् करोति।</strong></li>
<li>&lsquo;अग्नाविष्णू मा वामवक्रमिषम्&rsquo; (तै० सं० १।१।१२)। <strong>अवक्रम्य अधस्पदं कृत्वा मा गामित्याह।</strong></li>
<li>&lsquo;मा नो अज्ञाता वृजना दुराध्यो माऽशिवासो अवक्रमुः&rsquo; (ऋ० ७।३२।२७)। <strong>उक्तोऽर्थः।</strong></li>
<li>&lsquo;अथातो गर्भावक्रान्तिशारीरं व्याख्यास्यामः&rsquo; (सुश्रुत० शारीर० ३।१)। <strong>अवक्रान्तिरुपगमनमवतरणम्।</strong></li>
</ul>
<h2 id="कर">क्री</h2>
<ul>
<li>{अवक्री}</li>
<li>क्री (डुक्रीञ् द्रव्यविनिमये)।</li>
<li>&lsquo;ब्राह्मणं क्षत्रियं वा सहस्रेण शताश्वेनावक्रीय&rsquo; (शां० श्रौ० १६।१०।१०)। <strong>उपभोगार्थं भाटकेनादायेत्यर्थः।</strong></li>
<li>&lsquo;विक्रयावक्रयाधानयाचितेषु पणान्दश&rsquo; (याज्ञ० २।२३८)। <strong>अवक्रीणीतेऽनेनेत्यवक्रयः पिण्डक उच्यते (काशिका)।</strong></li>
<li>&lsquo;अवक्रयो भाटकम्। अवक्रयः&rsquo; (पा० ४।४।५०)। <strong>पिण्डको राजग्राह्यं द्रव्यम्।</strong></li>
<li>&lsquo;प्रदीप्तमनभिधावतो गृहस्वामिनो द्वादशपणो दण्डः, षट्पणोऽवक्रयिणः&rsquo; (कौ० अ० २।३६।२३)। <strong>अवक्रयिणो भाटकेन गृहीतगृहस्य।</strong></li>
</ul>
<h2 id="करश">क्रुश्</h2>
<ul>
<li>{अवक्रुश्}</li>
<li>क्रुश् (क्रुश आह्वाने रोदने च)।</li>
<li>&lsquo;अवक्रुष्टः कोकिलयाऽवकोकिलः।&rsquo; (स्वरेण) <strong>अधिक्षिप्तो न्यक्कृतः।</strong></li>
</ul>
<h2 id="कवथ">क्वथ्</h2>
<ul>
<li>{अवक्वथ्}</li>
<li>क्वथ् (क्वथे निष्पाके)।</li>
<li><strong>अवक्वाथो न्यूनः क्वाथः।</strong></li>
</ul>
<h2 id="कषर">क्षर्</h2>
<ul>
<li>{अवक्षर्}</li>
<li>क्षर् (क्षर संचलने)</li>
<li>&lsquo;अपामञ्जली पूरयित्वा तत्सवितुर्वृणीमह इति पूर्णेनास्य पूर्णमवक्षारयित्वाऽऽसिच्य&rsquo; (पाणिं गृह्णीयात्) (आश्व० गृ० १।२०)। <strong>निगदव्याख्यातम्।</strong></li>
</ul>
<h2 id="कषल">क्षल्</h2>
<ul>
<li>{अवक्षल्}</li>
<li>क्षल् (क्षल शौचकर्मणि)।</li>
<li><strong>शिरोवक्षालनम्=शिरसोम्भसि निमज्जनम्।</strong></li>
</ul>
<h2 id="कष-1">क्षि</h2>
<ul>
<li>{अवक्षि}</li>
<li>क्षि (क्षि हिंसायाम्)।</li>
<li>&lsquo;तां तेन वाऽवक्षिणुयात्&rsquo; (लाट्या० श्रौ० ४।३।१६)। <strong>अपाकुर्यादित्यर्थः।</strong></li>
</ul>
<h2 id="कषप">क्षिप्</h2>
<ul>
<li>{अवक्षिप्}</li>
<li>क्षिप् (क्षिप प्रेरणे)।</li>
<li>&lsquo;अव क्षिपो दिवो अश्मानमुच्चा&rsquo; (ऋ० २।३०।५)। <strong>अवक्षिप=अधस्तात् प्रेरय=अधः पातय।</strong></li>
<li>&lsquo;अव क्षिपन्ति स्रुग्भाण्डान्&rsquo; (रा० २।११६।१७)। <strong>अवस्कन्दयन्तीत्यर्थः।</strong></li>
<li>&lsquo;सात्वताऽभिसृते द्रोणे धृष्टद्युम्नमवाक्षिपन्&rsquo; (भा० द्रोण० ९७।३६)। <strong>अपनीतवन्त इत्यर्थः।</strong></li>
<li>&lsquo;अयाज्ययाजनाध्यापने नियुक्तममृष्यमाणं राजाऽवक्षिपेत्&rsquo; (कौ० अ० १।१०)। <strong>धिक्कुर्यादित्यर्थः।</strong></li>
<li>&lsquo;अवाक्षिपद् वासुदेवम्&rsquo; (भा० सभा० २६।३२)। <strong>अवामानयद् अध्यक्षिपदित्यर्थः।</strong></li>
<li>&lsquo;शिर उत्क्षिप्य नागस्य पुनः पुनरवाक्षिपत्&rsquo; (भा० आदि० १८।१५)। <strong>अधोऽक्षिपदित्यर्थः।</strong></li>
<li>&lsquo;शृतं कृण्वन्त इह मावचिक्षिपन्&rsquo; (अथर्व० १८।४।१२)। <strong>अवक्षिप्तमवकीर्णं मा स्म कुर्वन्नित्यर्थः।</strong></li>
<li>&lsquo;अवक्षिपन्नर्क उल्कामिव द्योः&rsquo; (ऋ० १०।६८।४)। <strong>अवक्षिपन् भ्रंशयन्, अधःपातयन् इत्यर्थः।</strong></li>
<li>&lsquo;अवक्षेपणे कन्&rsquo; (पा० ५।३।९५)। <strong>अवक्षेपणं कुत्सनम्। गन्धनावक्षेपणादिसूत्रे (१।३।३२) ऽवक्षेपणं भर्त्सनम् इति वृत्तिः।</strong></li>
<li>&lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)। <strong>अवक्षेप्तुं कल्पयितुं विधातुं स्थिरीकर्तुमित्यनर्थान्तरम्।</strong></li>
<li>&lsquo;अवक्षिप्तावधूतानामसीनां वीरबाहुभिः&rsquo; (भा० भीष्म० ४६।१७)। <strong>अवक्षिप्तानामधोमुखं पातितानाम्।</strong></li>
<li>&lsquo;सम्भग्नस्फुटितगात्रमवक्षिप्तं विद्यात्&rsquo; (कौ० अ० ४।६)। <strong>अवक्षिप्तम् अधः पातितम्।</strong></li>
<li>&lsquo;सूक्ष्मवस्त्राण्यवक्षिप्य मुनिवस्त्राण्यवस्त ह&rsquo; (रा० २३७।७)। <strong>अवक्षिप्य=अवतार्य।</strong></li>
<li>&lsquo;को ह्यक्षयप्रसादानां सुहृदामल्पतोषिणाम्। वृत्तिमर्हत्यवक्षेप्तुं त्वदन्यः कुरुसत्तम&rsquo; (भा० अनु० ५९।२८)॥ <strong>अवक्षेप्तुं समर्पयितुम् इति नीलकण्ठः।</strong></li>
</ul>
<h2 id="कष-2">क्षु</h2>
<ul>
<li>{अवक्षु}</li>
<li>क्षु (टुक्षु शब्दे)।</li>
<li>&lsquo;पक्षिजग्धं गवाघ्रातमवधूतमवक्षुतम्&rsquo; (मनु० ५।१२५)। <strong>अवक्षुतम्=उपरिकृतक्षुतम्। उपसर्गवशात्सकर्मकत्वम्।</strong></li>
<li>&lsquo;अवक्षुतावरुदितं तथा श्राद्धे च वर्जयेत्&rsquo; (भा० अनु० ९१।४१)।</li>
<li>&lsquo;द्विषदन्नं नगर्यन्नं पतितान्नमवक्षुतम्&rsquo; (मनु० ४।२१३)। <strong>उक्तपूर्व एवार्थः। न भुञ्जीतेत्यनुषङ्गः।</strong></li>
</ul>
<h2 id="कषद">क्षुद्</h2>
<ul>
<li>{अवक्षुद्}</li>
<li>क्षुद् (क्षुदिर् सम्पेषणे)।</li>
<li>&lsquo;तण्डुलानवक्षुद्य&rsquo; (सुश्रुत० १।१६३।१३)। <strong>अवक्षुद्य अवहत्य। अवमृद्य सम्पिष्य।</strong></li>
</ul>
<h2 id="कषण">क्ष्णु</h2>
<ul>
<li>{अवक्ष्णु}</li>
<li>क्ष्णु (क्ष्णु तेजने)।</li>
<li>&lsquo;ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित्&rsquo; (ऋ० १०।२३।२)। <strong>अवक्ष्णौमि=प्रमार्ज्मि।</strong></li>
</ul>
<h2 id="खणड">खण्ड्</h2>
<ul>
<li>{अवखण्ड्}</li>
<li>खण्ड् (खडि मन्थे, खडि भेदने)।</li>
<li>&lsquo;विद्यत्यवखण्डयति विनाशयति पाप्मनः&rsquo; (बृ० उ० ५।७ इत्यत्र शां० भा०)।</li>
<li>&lsquo;अर्धयाममात्रावखण्डितायां विभावर्याम्&rsquo; (काद०)। <strong>अवखण्डिता=अतीता।</strong></li>
<li>&lsquo;अहर्निशासंस्थां यथावदवखण्डिताम्&rsquo; (मार्क० पु० १६।७०)। <strong>मध्ये त्रुटितां भग्नाम् इत्याह।</strong></li>
</ul>
<h2 id="खय">ख्या</h2>
<ul>
<li>{अवख्या}</li>
<li>ख्या (ख्या प्रकथने)।</li>
<li>&lsquo;आदित्या अव हि ख्यताधि कूलादिव स्पशः&rsquo; (ऋ० ८।४७।११)। <strong>(यूयम्) अवख्यत=अधःपश्यत।</strong></li>
<li>&lsquo;तं ते दुश्चक्षा माऽवख्यन्&rsquo; (तै० सं० ३।२।१०।२)। <strong>मा दर्शन्नित्यर्थः।</strong></li>
<li>&lsquo;तद्धैके यजमानमवख्यापयन्ति&rsquo; (आज्यम्) (श० ब्रा० १।३।१।२६)। <strong>एकेषां दर्शनं यजमान आज्यमवेक्षेत न ऋत्विग् इत्युक्तं भवति।</strong></li>
</ul>
<h2 id="गण">गण्</h2>
<ul>
<li>{अवगण्}</li>
<li>गण् (गण संख्याने)।</li>
<li>&lsquo;पर्वतीय इति माऽवजीगणः&rsquo; (कि० १३।६७)। <strong>ममानादरं मा कार्षीरित्यर्थः।</strong></li>
<li>&lsquo;अवगणितखलीनाकर्षणः&rsquo; (पञ्चत० ५)। <strong>अवगणितमवधीरितमुपेक्षितं खलीनस्याकर्षणं येन सः।</strong></li>
<li>&lsquo;कुम्भपातमात्रगतजीवितं तं नकुलं तत्रैवावगणय्य&rsquo; (पञ्चत०)। <strong>सावहेलं तत्रैव विहायेत्यर्थः।</strong></li>
</ul>
<h2 id="गम">गम्</h2>
<ul>
<li>{अवगम्}</li>
<li>(गम्लृ गतौ)।</li>
<li>&lsquo;अञ्जः समुद्रमवजग्मुरापः&rsquo; (ऋ० १।३२।२, अथर्व० २।५।६)। <strong>अवाङ्मुखाः सत्यः समुद्रं गच्छन्त्याप इत्याह। नोचैर्गतयः सत्यः समुद्रमाविशन्तीति वार्थः।</strong></li>
<li>&lsquo;हारिद्रवेव पतथो वनेदुप सोमं सुतं महिषेवाव गच्छथः&rsquo; (ऋ० ८।३५।७)। <strong>सोममवगच्छथः=अवतीर्य सोममुपेथः।</strong></li>
<li>&lsquo;नैनं घ्नन्ति पर्यायिणो न सन्नाँ अवगच्छति&rsquo; (अथर्व० ६।७६।४)। <strong>अवगच्छति=नीचैर्गच्छति=नमति।</strong></li>
<li>&lsquo;विश्वेह देवौ सवनाऽव गच्छतम्&rsquo; (ऋ० ८।३५।४)। <strong>विश्वा सवनान्यभिवर्तेथाम् इत्याह।</strong></li>
<li>&lsquo;(यः) बृहस्पतिं मनसाऽवगच्छात्&rsquo; (अथर्व० ४।१।७)। <strong>अवगच्छात्=उपनमेत्। उभे एवं विशं च राष्ट्रं चावगच्छति। अवगच्छति=अधिगच्छति।</strong></li>
<li>&lsquo;अव शादेषु गच्छति (वाजी)&rsquo; (ऋ० ९।१५।६)। <strong>शादेषु नवतृणेष्ववाङ्मुखः सन् गच्छतीत्याह।</strong></li>
<li>&lsquo;कुतो युद्धं जातु नरोऽवगच्छेत्&rsquo; (भा० उ० २६।३)। <strong>अवगच्छेत्=अभ्युपेयात्=आतिष्ठेत्। युद्धभूमिमवतरेदित्यक्षरार्थः।</strong></li>
<li>&lsquo;यत्रतद्वपां वा हवींषि वा वयांसि त्रिपदं चतुष्पदं वाऽभिमृश्यावगच्छेयुः&rsquo; (कौ० सू० १२३)। <strong>उपर्यवपतेयुरित्यर्थः।</strong></li>
<li>&lsquo;कथ शान्तमित्यभिहिते श्रान्त इत्यवगच्छति मूर्खः&rsquo; (मृच्छक०)। <strong>अवगच्छति=जानाति।</strong></li>
<li>&lsquo;तत्तदेवावगच्छ त्वं मम तेजोंशसम्भवम्&rsquo; (गीता० १०।४१)। <strong>उक्तोऽर्थः।</strong></li>
<li>&lsquo;तदैव ध्यानादवगतोऽस्मि&rsquo; (शा० ७)। <strong>कर्तरि क्तः। अवगतवानस्मि।</strong></li>
<li>&lsquo;अपाञ्चमिन्द्र तं कृत्वाऽथेममिहाव गमय&rsquo; (अथर्व० ३।३।६) <strong>इतोऽभिवर्तयेत्यर्थः।</strong></li>
<li>&lsquo;आदित्या विश्वमवगमयन्ति।&rsquo; (तै० सं० २।३।१।५)। <strong>अवगमयन्ति प्रापयन्ति। विरुद्धार्थमवगमयति। बोधयतीत्यर्थः।</strong></li>
<li>&lsquo;कतमेन दिग्विभागेनावगन्तव्यम्&rsquo; (तन्त्रा० २।२)। <strong>इहावशब्दोऽस्थाने। गन्तव्यमित्येव साधु।</strong></li>
<li>&lsquo;न भवति महिमा विना विपत्तेरवगमयन्निव पश्यतः पयोधिः&rsquo; (भट्टि० १०।७२)। <strong>अवगमयन्=बोधयन्।</strong></li>
<li>&lsquo;यदि कामयेत योऽवगतः सोऽपरुध्यताम्&rsquo; (तै० सं० ६।६।५)। <strong>अवगतः प्राप्तैश्वर्यः। अपरुध्यताम् ऐश्वर्याद् म्रश्यताम् इति सायणः।</strong></li>
</ul>
<h2 id="गरह">गर्ह्</h2>
<ul>
<li>{अवगर्ह्}</li>
<li>गर्ह् (गर्ह गल्ह कुत्सायाम्)।</li>
<li>&lsquo;कृपणं चास्थिरं बाल्ये वृद्धभावेऽवगर्हितम्&rsquo; (रा० २।२१।१९)। <strong>अवगर्हितं बलवन्निन्दितम्। इहावशब्दो गर्हायाः पूर्णतामाह। उत्तरपदार्थः पूर्वपदार्थमसाकल्यमनवकाशयति।</strong></li>
</ul>
<h2 id="गल">गल्</h2>
<ul>
<li>{अवगल्}</li>
<li>गल् (लौकिकोऽयं धातुरवस्रंसने स्यन्दने वा वर्तते)।</li>
<li>&lsquo;सौवर्णं वलयमवागलत्कराग्रात्&rsquo; (शिशु० ८।३४)। <strong>अवास्रंसत=अभ्रंशत।</strong></li>
</ul>
<h2 id="गह">गाह्</h2>
<ul>
<li>{अवगाह्}</li>
<li>गाह् (गाहू अवलोडने)।</li>
<li>&lsquo;अस्यां नद्यां सुपुण्यायां यथेष्टम्…अवगाह्यताम्&rsquo; (भा० वन० ९९।३३)। <strong>अवतीर्य स्नायताम् इत्यर्थः।</strong></li>
<li>&lsquo;स्वप्नेऽवगाहतेऽत्यर्थं जलम्&rsquo; (याज्ञ० १।२७२)। <strong>अवगाहते=निमज्जति।</strong></li>
<li>&lsquo;सम्प्राप्य पण्डितः कृच्छ्रं प्रज्ञामेवावगाहते&rsquo; (रा० ३।६८।५३)। <strong>विचारमग्नो भवति, कृच्छ्रवारणोपायं चिन्तयतीत्याह।</strong></li>
<li>&lsquo;वारिकोष्ठेऽवगाहयेत्&rsquo; (सूश्रत० २।५५०।११)।</li>
<li>&lsquo;जलावगाहक्षणमात्रशान्ता&rsquo; (रघु० ५।४७)। <strong>जलावगाहः=जले निमज्जनम्।</strong></li>
<li>&lsquo;सकलशास्त्रावगाहगम्भीरबुद्धिः&rsquo; (काद०)। <strong>अवगाहः=(शास्त्रे) गभीरप्रवेशः।</strong></li>
<li>&lsquo;उपनाहोऽवगाहश्च परिषेकस्तथाष्टमः&rsquo; (का० सं० २३।२६)। <strong>अवगाहः=स्वेदभेदः।</strong></li>
<li>&lsquo;अवगाढा च पीता च (गङ्गा) पुनात्या सप्तमं कुलम्&rsquo; (भा० वन० ८५।९३)। <strong>अवगाढा प्रवेशपूर्वकं कृतस्नाना। अवगाढः प्रदोषः (अवि० ३)। अवतीर्ण इत्यर्थः।</strong></li>
<li>&lsquo;सलिलमवगाढो मुनिजनः&rsquo; (स्वप्न० १।१६)। <strong>अवतीर्णः, निमग्नः।</strong></li>
<li>&lsquo;अभ्युन्नता पुरस्तादवगाढा जघनगौरवात् पश्चात्&rsquo; (पदपङ्क्तिः) (शा० ३।८)। <strong>अवगाढा मग्ना, न्यग्भावं गता, न्यक्ना।</strong></li>
<li>&lsquo;अवगाढं भवत्यग्रे विपरीतं तु योषितः।&rsquo; (बृ० श्लो० सं० ९।२४)। <strong>उक्तोऽर्थः।</strong></li>
<li>&lsquo;अवगाढः सुदुष्पारं शोकसागरमब्रवीत्&rsquo; (रा० २।६०।२७)। <strong>अवगाढः प्रविष्टः=अवतीर्णः=मग्नः।</strong></li>
<li>&lsquo;अमृतह्रदमिवावगाढोस्मि&rsquo; (शा० ७)।</li>
<li>&lsquo;जलावगाढस्य वनद्विपस्य&rsquo; (मृच्छ० २)। <strong>सुदूरमवगाढया।</strong></li>
<li>&lsquo;शक्त्या निर्भिन्नहृदयः&rsquo; (रा० ६।८०।३७)। <strong>सुदूरमवगाढया=सुदूरमन्तः प्रविष्टया।</strong></li>
<li>&lsquo;अवगाढा द्विषन्तो मे सुखी वातोऽभिवाति माम्&rsquo; (भा० वि० ६८। ७५)। <strong>अवगाढाः पराभूताः।</strong></li>
<li>&lsquo;पूर्वापरौ तोयनिधी वगाह्य&rsquo; (कु० १।१)। <strong>वष्टि भागुरिरल्लोपमवाप्योरुपसर्गयोरिति भागुरिमतेनावस्याकारलोपः।</strong></li>
<li>&lsquo;तमोपहन्त्रीं तमसां वगाह्य&rsquo; (रघु० ७।४०)। <strong>तमसां नदीमवगाह्य तत्र स्नात्वेत्यर्थः।</strong></li>
<li>&lsquo;विमानशृङ्गाण्यवगाहमानः&rsquo; (घोषः) (कु० ७।४०)। <strong>आक्रामन्, व्याप्नुवन्नित्यर्थः।</strong></li>
<li>&lsquo;सूत्रेणानवगाढमनतिशिथिलं च बद्ध्वा।&rsquo; (सुश्रुत० १।१६।१४)। <strong>अनवगाढं नातिदृढम्।</strong></li>
</ul>
<h2 id="गणठ">गुण्ठ्</h2>
<ul>
<li>{अवगुण्ठ्}</li>
<li>गुण्ठ् (गुठि इत्यपरे, वेष्टनेऽर्थे )।</li>
<li>&lsquo;पिचुप्लोतयोरन्यतरेणावगुण्ठ्य&rsquo; (सुश्रुत० १।५७।४)। <strong>वेष्टयित्वेत्यर्थः।</strong></li>
<li>&lsquo;रजनीतिमिरावगुण्ठिते पुरमार्गे&rsquo; (कु० ४। ११)।</li>
<li>&lsquo;तिमिरावगुण्ठिते=तमसाऽऽच्छादिते। पांशुपादावगुण्ठिताः&rsquo; (भा० वन० २००।३४)। <strong>पांसुभिरवकीर्ण चरणा इति विवक्षति।</strong></li>
</ul>
<h2 id="गर">गुर्</h2>
<ul>
<li>{अवगुर्}</li>
<li>गुर् (गुरी उद्यमने)।</li>
<li>&lsquo;न कदाचिद् द्विजे तस्माद् विद्वानवगुरेदपि। न ताडयेत्तृणेनापि…&rsquo; (मनु० ४।१६९)॥ <strong>अवगुरेत्=हननेच्छया दण्डमुद्यच्छेत्।</strong></li>
<li>&lsquo;अवगूर्य त्वब्दशतं सहस्रमभिहत्य च। जिघांसया ब्राह्मणस्य नरकं प्रतिपद्यते&rsquo; (मनु० ११।२०६)॥ <strong>उदितोऽर्थः।</strong></li>
<li>&lsquo;ब्राह्मणायावगुर्यैव&rsquo; (मनु० ४।१६५)।</li>
</ul>
<h2 id="गह-1">गुह्</h2>
<ul>
<li>{अवगुह्}</li>
<li>गुह् (गुहू संवरणे)।</li>
<li>&lsquo;या ममोद्विजते नित्यं सा मामद्यावगूहते&rsquo; (पञ्चत० ४)। <strong>अवगूहते=उपगूहते=आश्लिष्यति।</strong></li>
<li>&lsquo;वृद्धमिव पतिं प्रमदा नेच्छत्यवगूहितुं लक्ष्मीः&rsquo; (तन्त्रा० २।३।९०)। <strong>अवगूहितुम् उपगूहितुम्।</strong></li>
</ul>
<h2 id="ग">गॄ</h2>
<ul>
<li>{अवगॄ}</li>
<li>गॄ (गॄ निगरणे)</li>
<li>&lsquo;एवानेवाव सागरत्&rsquo; (अथर्व० १६।७।४)। <strong>को रोमन्थो नाम।</strong></li>
<li>&lsquo;उद्गीर्णस्य वा अवगीर्णस्य वा मन्थो रोमन्थः&rsquo; (३।१।१५ सूत्रभाष्ये)। <strong>अवगीर्णमपादानप्रदेशान्निःसृतं रोमन्थाख्यं द्रव्यं वर्तयति (काशिका)।</strong></li>
<li>&lsquo;अवगिरते ग्रासम्&rsquo; (पा० १।३।५१ सूत्र वृत्तिः)। <strong>निगिरतीत्यर्थः।</strong></li>
<li>&lsquo;अवगिरमाणैश्च पिशाचैर्मांसशोणितम्&rsquo; (भट्टि० ८।३०)। <strong>अवगिरमाणैः=निगिलद्भिः।</strong></li>
<li>&lsquo;हृतापि ते हं न जरां गमिष्ये आज्यं यथा मक्षिकयाऽवगीर्णम्&rsquo; (रा० ३।४७।४८)। <strong>अवगीर्णं निगीर्णम् अभ्यवहृतम्।</strong></li>
<li>&lsquo;या गोष्ठी लोकविद्विष्टा या च स्वैरविसर्पिणी। परहिंसात्मिका या च न तामवगिरेद् बुधः&rsquo; (अमरु० ७७ इत्यत्रार्जुनवर्मदेवकृतायां टीकायाम्)। <strong>नावगिरेत् नास्वादेत।</strong></li>
</ul>
<h2 id="ग-1">गै</h2>
<ul>
<li>{अवगै}</li>
<li>गै (के गै शब्दे)।</li>
<li>&lsquo;अवगीतः ख्यातगर्हण इत्यमरः।&rsquo; <strong>अवगीतं जन्ये स्याद् इति च सः।</strong></li>
<li>&lsquo;अवगीतां गमिते दशामिमाम्&rsquo; (कि० २।७) <strong>अवगीताम्=निन्दिताम्।</strong></li>
<li>&lsquo;प्रकृत्या कल्याणी मतिरनवगीतः परिचयः&rsquo; (उत्तर० २।२)। <strong>अनवगीतः=अनवद्यः।</strong></li>
<li>&lsquo;अवगीतमिदं रूपम्&rsquo; (प्रतिज्ञा० ४।८)। <strong>निन्दितमित्यर्थः।</strong></li>
<li>&lsquo;अवगीतमिदं सर्वमावाभ्यां भक्तकाननम्&rsquo; (हरि० २।८।९)। <strong>भुक्तकाननमिति पाठान्तरम्।</strong></li>
</ul>
<h2 id="गरह-1">ग्रह्</h2>
<ul>
<li>{अवग्रह्}</li>
<li>ग्रह् (ग्रह उपादाने)।</li>
<li>&lsquo;दासेति दक्षिणानवगृह्णीयात्&rsquo; (रश्मीन्) (लाट्या० श्रौ० २।८।१३)। <strong>शिथिली कुर्यादित्याह। नृमणाः। पितृयाणम्।</strong></li>
<li>&lsquo;अत्र हि ऋकारोऽवगृह्यते&rsquo; (पा० ८।४।२६ सूत्रे वृत्तौ)। <strong>अवगृह्यते पृथक् क्रियते। अवगीतं नाशितमिति नीलकण्ठः। सोऽयमुपचारः।</strong></li>
<li>&lsquo;वातमूत्रपुरीषरेतांस्यवगृह्णाति&rsquo; (चरक० सू० २६।४३)। <strong>बद्धानि करोतीत्यर्थः।</strong></li>
<li>&lsquo;स्वामिनमवशमवगृह्णन्ति&rsquo; (दशकु०)। <strong>वशे कुर्वन्तीत्यर्थः।</strong></li>
<li>&lsquo;अनुग्रहावग्रहयोर्विधाता&rsquo; (शिशु० १।७१)। <strong>अवग्रहो निग्रहः।</strong></li>
<li>&lsquo;संसारावग्रहः&rsquo; (मालती०)। <strong>संसाररूपो बन्धः।</strong></li>
<li>&lsquo;प्रसह्य रक्षोभिरवग्रहं च&rsquo; (रा०)। <strong>अवग्रहो बन्धः।</strong></li>
<li>&lsquo;परस्परावग्रहनिर्विकारौ&rsquo; (माल० ५।१४)। <strong>अवग्रहो निरोधः संयमः।</strong></li>
<li>&lsquo;वृष्टिर्भवति सस्यानामवग्रहविशोषिणाम्&rsquo; (रघ० १।६२)। <strong>अवग्रहो वर्षप्रतिबन्धः।</strong></li>
<li>&lsquo;सर्वशब्दोप्योदनार्थावग्रहेण प्रवृत्त ओदनशब्दोपि सर्वशब्दार्थावग्रहेण&rsquo; (पा० १।१।२७ सूत्रभाष्ये कैयटः)। <strong>अवग्रहः क्रोडीकार इत्युद्द्योतः।</strong></li>
<li>&lsquo;अवग्राहो ललाटम् (अमरः)। अवगृह्यतेङ्कुशेनेति व्युत्पत्तेः। अवगृह्यते=पाट्यते। अयं च करिमस्तक एव नियतोऽनन्यविषयः।**</li>
<li>&lsquo;योऽवग्रहोऽहं ममेत्येतस्मिन्योजितस्त्वया&rsquo; (भा० पु० ३।२५।१०)। <strong>अवग्रहो दुराग्रहो निर्बन्धः।</strong></li>
<li>&lsquo;देवनीथं शंसति पदावग्राहम्&rsquo; (ऐ० ब्रा० ६।३५)। <strong>पदान्यवगृह्येत्यर्थः। पदावग्राहमिति णमुलन्तम्।</strong></li>
<li>&lsquo;यदवग्राहमनुब्रूयाज्जीमूतवर्षीह प्रजाभ्यः पर्जन्यः स्यात्&rsquo; (ऐ० ब्रा०)। <strong>अवग्राहं विच्छिद्येत्यनर्थान्तरम्। जीमूतोल्पजलो घन इति षड्गुरुशिष्यः। पर्वत इति सायणः। अनुपयुक्ते पर्वत एव वर्षति न तूपयुक्तेषु सस्येष्वित्यपि सः।</strong></li>
<li>&lsquo;मन्दोपि नाम न महानवगृह्य साध्यः&rsquo; (शिशु० ५।४९)। <strong>अवगृह्य=दण्डयित्वा। स्थिरं विरोधमास्थाय वेत्यर्थः स्यात्।</strong></li>
<li>&lsquo;गान्धारीं विदुरं चैव समाभाष्यावगृह्य च&rsquo; (भा० आश्रम० १८।४)। &lsquo;व्याधिर्मनोवपुरवग्रहः&rsquo; (अग्निपु० ३३९।३३)।</li>
<li>&lsquo;अवगृह्य पादाभ्याम्&rsquo; (सुश्रुत० १।१०१।५)। <strong>अपबाध्य, निपीड्येति वा।</strong></li>
<li>&lsquo;अवग्राहस्ते वृषल भूयात्&rsquo; (पा० ३।३।४५)। <strong>अत्र वृत्तावुदाहरणम्। अवग्राहो ग्रहोऽभिभवो वा। आक्रोशे विषये प्रयोगः, नत्वन्यत्र। गृहावग्रहणी देहलीत्यमरः। अवगृह्यतेऽनया द्वारशाखेति स्वामी। मर्दितां समितां क्षीरनारिकेलघृतादिभिः। अवग्राह्य</strong> (श० क० द्रु०)।</li>
<li>&lsquo;द्वाभ्यां मन्त्रयमाणो द्वाभ्यां संहताभ्यामवगृह्यते, विगृहीताभ्यां विनाश्यते&rsquo; (कौ० अ० १।१५।३७)। <strong>अवगृह्यते वशे क्रियते, वशंवदतां नीयते।</strong></li>
<li>&lsquo;पार्श्वे तस्यावगृह्णाति शयानस्य समीरणः&rsquo; (चरक० चि० अ० २१)। <strong>अवगृह्णाति पीडयति।</strong></li>
<li>&lsquo;तत्रापि क्रुद्धेनार्तेन मत्तेनोन्मत्तेनावगृहीतेन वा कृता व्यवहारा न सिध्येयुः&rsquo; (कौ० अ० ३।१।१३)। <strong>अवगृहीत उपरुद्धः, प्रतिरुद्धप्रसरः।</strong></li>
<li>&lsquo;इक्ष्वाकुसिंहावगृहीतदेहः&rsquo; (रा० ६।१०९।१०)। <strong>अवगृहीतदेहः=दारितशरीरः।</strong></li>
<li>&lsquo;ते ह्यस्य सर्वस्वमवगृह्य स्वामिवत् प्रचरन्ति&rsquo; (कौ० अ० १।८।२१)। <strong>अवगृह्य वशे कृत्वा।</strong></li>
<li>&lsquo;मन्दोपि नाम न महानवगृह्य साध्यः&rsquo; (शिशु० ५।४९)। <strong>अवगृह्य निगृह्य।</strong></li>
<li>&lsquo;घृतस्यावग्रहं चक्रे दिनानि कतिचिच्चिकित्सकः&rsquo; (बृ० क० को० ५९।१२)। <strong>अवग्रहस्त्यागः, परिहारः।</strong></li>
<li>&lsquo;…मधुमद्यपलस्य च। अवग्रहं विधायासौ&rsquo; (बृ० क० को० ५९।२०)।</li>
<li>&lsquo;अवग्रहितसस्यश्रीरुल्ललास यथाम्बुदात्&rsquo; (स्कन्द पु० का० ४।४९।४४)। <strong>जातवर्षप्रतिबन्धं यत् सस्यम्। अवग्रहोऽवग्राहः संजातोऽस्य। इतच्।</strong></li>
<li>&lsquo;दासानो दक्षिणानवगृहाण&rsquo; (पञ्च० ब्रा० १।७।९)। <strong>अवगृहाण नियच्छ। दासानुर्देवविशेष इति सायणः।</strong></li>
</ul>
<h2 id="गल-1">ग्लै</h2>
<ul>
<li>{अवग्लै}</li>
<li>ग्लै (ग्लै हर्षक्षये)।</li>
<li>&lsquo;नेमव ग्लापयन्ति&rsquo; (ऋ० १।१६४।१०)। <strong>नैनं ग्लानं श्रान्तं कुर्वन्ति।</strong></li>
</ul>
<h2 id="घटट">घट्ट्</h2>
<ul>
<li>{अवघट्ट्}</li>
<li>घट्ट् (घट्ट चलने)।</li>
<li>&lsquo;द्वाराणि समुपावृण्वन् कपाटान्यवघट्टयन्&rsquo; (रा० ५।१५।१०)। परतः <strong>प्रैरयन् पराणुदन्।</strong></li>
<li>&lsquo;जलौकोव्रणान्मधुनावघट्टयेत्&rsquo; (सुश्रुत० १।४२।१७)। <strong>लिम्पेत्, उपदिह्यात्।</strong></li>
<li>&lsquo;दर्व्या सततमवघट्टयन्&rsquo; (चरक० विमान० ७।३०)। <strong>चलयन्, क्षोभयन् इत्यर्थः।</strong></li>
<li>&lsquo;शिरोभिश्चावघट्टनैः&rsquo; (भा० वि० १३।२९)। <strong>अन्योन्यमवताडनैरित्यर्थः।</strong></li>
<li>&lsquo;सुरूपवर्णा बहवः क्रव्यादैरवघट्टिताः&rsquo; (भा० स्त्री० १६।३६)। <strong>उक्तोऽर्थः।</strong></li>
</ul>
<h2 id="घष">घुष्</h2>
<ul>
<li>{अवघुष्}</li>
<li>घुष् (घुषिर् अवशब्दने, शब्दे इत्यन्ये)।</li>
<li>&lsquo;अवघुष्टे समाजे च&rsquo; (भा० आदि० १३४।१०)। <strong>वीरसमूहे डिण्डीरवशब्देनाहूते सति। अवघुष्टान्नम्। अस्ति कश्चिदिह भोजनेनार्थीत्येवमुच्चैर्घोषं कृत्वा यद् दीयते तत्तथोक्तम्।</strong></li>
<li>अस्ति चात्रार्थे भारते प्रयोग:&ndash; &lsquo;अवघुष्टं च यद् भुक्तम्&rsquo; (भा० अनु० २३।५)।</li>
</ul>
<h2 id="घष-1">घृष्</h2>
<ul>
<li>{अवघृष्}</li>
<li>घृष् (घृषु सङ्घर्षे)।</li>
<li>&lsquo;मृदुना सलिलेन खन्यमानान्यवघृष्यन्ति गिरेरपि स्थलानि। उपजापविदां च कर्णजापैः किमु चेतांसि मृदूनि मानवानाम्&rsquo; (पञ्चत० १।३३७)॥ <strong>अवखातानि भवन्तीत्याह।</strong></li>
<li>&lsquo;सलिलैः शुद्धैरेतेषां गोबालैश्चावघर्षणम्।&rsquo; (याज्ञ० ३।६०)। <strong>अवघर्षणं मर्दनपूर्वकं शोधनम्।</strong></li>
</ul>
<h2 id="घर">घ्रा</h2>
<ul>
<li>{अवघ्रा}</li>
<li>घ्रा (घ्रा गन्धोपादाने)।</li>
<li>&lsquo;बृहस्पतेर्भागमवजिघ्रत&rsquo; (वा० सं० ९।९, १९)। <strong>आघ्राणं कुरुतेत्यर्थः। अदूरे वाऽवशब्दः। अदूराज्जिघ्रतेत्याह।</strong></li>
<li>&lsquo;स्त्रियै मूर्धानमेवावजिघ्रति&rsquo; (पा० गृ० १।१८)। <strong>मुखेन स्पृशति, चुम्बति वा।</strong></li>
<li>&lsquo;मूर्धनि त्रिरवघ्राय&rsquo; (आश्व० गृ०)।</li>
<li>&lsquo;अवघ्रातश्च मूर्धनि&rsquo; (रा० २।२०।२१)।</li>
<li>&lsquo;मनुष्यैरवघ्रातमन्यैर्वाऽमेध्यैः&rsquo; (आप० ध० १।५।१७।५)। <strong>अवघ्रातमदूराद् घ्रातमिति वृत्तिः।</strong></li>
<li>&lsquo;समशो वा प्रतिविभज्यावघ्रेण भक्षयित्वा&rsquo; (आप० श्रौ० ८।४।१६।३)। <strong>अवघ्रोऽवघ्राणम्। उक्तोऽर्थः।</strong></li>
<li>&lsquo;अवघ्रेयमेव, तन्नेव प्राशितं नेवाप्राशितम्&rsquo; (तै० ब्रा० १।३१०।७)। <strong>अवघ्रेयं घ्रेयं घ्रातव्यम्। नावशब्दो विशेषमर्थेकरोति।</strong></li>
</ul>
<h2 id="चकष">चक्ष्</h2>
<ul>
<li>{अवचक्ष्}</li>
<li>चक्ष् (चक्षिङ् व्यक्तायां वाचि)।</li>
<li>&lsquo;अव चष्ट ऋचीषमोऽवताँ इव मानुषः&rsquo; (ऋ० ८।६२।६)। <strong>अवचष्टे=दृशमवपातयति। अवोऽधस्तादर्थे।</strong></li>
<li>&lsquo;एता अर्षन्ति हृद्यात्समुद्राच्छतव्रजा रिपुणा नावचक्षे&rsquo; (ऋ० ४।५८।५)। <strong>इहावशब्दो नार्थे विशेषं करोति। वेदे चक्षिङ् दर्शने वर्तते प्रायेण, तस्य ख्याञादेशोऽपि।</strong></li>
</ul>
<h2 id="चर">चर्</h2>
<ul>
<li>{अवचर्}</li>
<li>चर् (चर गतिभक्षणयोः)।</li>
<li>&lsquo;अव द्वके अव त्रिका दिवश्चरन्ति भेषजा&rsquo; (ऋ० १०।५९।९)। <strong>अवचरन्ति=अवतरन्ति=अवरोहन्ति।</strong></li>
<li>&lsquo;अव मा पापमन् इति तितउनि पूल्यान्यवसिच्य… पुरोडाशसंवर्तांश्चतुष्पथेऽप्यवचरति&rsquo; (कौ० सू० ३०।१८)। <strong>अवचरति=न्यस्यति=निधत्ते।</strong></li>
<li>&lsquo;युक्त्याऽवचारयेत् स्नेहं भक्ष्याद्यन्नेन वस्तिभि&rsquo; (अष्टाङ्ग० सूत्र० १६।१४)। <strong>अवचारयेत्=अन्तर्गमयेत्।</strong></li>
<li>&lsquo;शस्त्रेऽवचारिते वाग्भिः शीताम्भोभिश्च रोगिणम्। आश्वास्य…&rsquo; (अष्टाङ्ग० सूत्र० २९।२४)॥ <strong>अवचारिते=अन्तर्न्यस्ते=प्रयुक्ते।</strong></li>
<li>&lsquo;विज्ञातं बहुशः सिद्धं विधिवच्चावचारितम्। न सिध्यत्यौषधं यस्य…&rsquo; (चरक० इन्द्रिय० १२।७)॥ <strong>अवचारितम् आसिक्तम् प्रयुक्तम्।</strong></li>
<li>&lsquo;कस्यां कस्यामवस्थायां का वाऽस्यावचारणा&rsquo; (का० सं० खिल० रक्त० श्लो० १२)। <strong>अवचारणा=उपचारः। सुश्रुते (१।३१।११) प्यत्रार्थे प्रयोगः। स तत्रैव द्रष्टव्यः।</strong></li>
<li>&lsquo;तुरगावचरं स बोधयित्वा&rsquo; (बुद्ध० ५।६८)। <strong>अवचरः परिचारकः। सादीत्यर्थः।</strong></li>
<li>&lsquo;कर्णाश्वावित्तदब्रवीद् गिरेरवचरन्तिका&rsquo; (अथर्व० ५।१३।९)। <strong>अवतरन्तीत्यर्थः।</strong></li>
<li>&lsquo;कथमपि तालावचरचारणचरणक्षोभं चक्षमे क्षमा&rsquo; (हर्ष० ४)। <strong>तालैरवचरति न्यञ्चतीति तालावचरश्चारणचरणः। अवचरो गोचरो विषयोपि।</strong></li>
<li>&lsquo;तदनु यज्ञं रक्षांस्यवचरन्ति&rsquo; (तै० सं० ६।४।२।७)। <strong>योऽन्तः प्रविशन्तीत्यर्थः।</strong></li>
<li>&lsquo;रसवन्ति च भोज्यानि यथास्वमवचारयेत्&rsquo; (सुश्रुत० उत्तर० ४७।३५)। <strong>अवचारयेत् अभ्यवहारयेत्।</strong></li>
<li>&lsquo;न च पर्युषितं लेपं कदाचिदवचारयेत्&rsquo; (सुश्रुत० सूत्र० १७।८)। <strong>नावचारयेत् उपयोगं न नयेत्।</strong></li>
<li>&lsquo;परिषेकान् प्रदेहांश्च सुशीतान् अवचारयेत्&rsquo; (सुश्रुत० कल्प० ५।११)। <strong>अवचारयेत् प्रयोजयेत्, कारयेत्।</strong></li>
<li>&lsquo;वारणो यज्ञावचरः&rsquo; ( ) <strong>अवचरो विषयः, गोचरः।</strong></li>
<li>&lsquo;सर्वे च तालावचराः&rsquo; (रा० २।३।१७)। <strong>तालैरवचरन्ति जीवन्ति ये ते।</strong></li>
<li>&lsquo;तथैव तालावचरास्तथैव नटनर्तकाः&rsquo; (रा० ७।९१।१५)। <strong>तालावचराः तालं गृहीत्वाऽवचराः (इति तिलकः)।</strong></li>
<li>&lsquo;कर्णा श्वावित्तदब्रवीत् गिरेरवचरन्तिका&rsquo; (अथर्व० ५।१३।९)। <strong>अवचरन्तिका अवचरन्ती अवतरन्ती।</strong></li>
<li>&lsquo;यदनुपरिक्रामं जुहुयादन्तरवचारिणं रुद्रं कुर्यात्&rsquo; (तै० सं० ५।४।३।१२)। <strong>अवचारिणम्=अन्तः प्रविश्य चरन्तम् इत्यर्थो भाति।</strong></li>
</ul>
<h2 id="चल">चल्</h2>
<ul>
<li>{अवचल्}</li>
<li>चल् (चल कम्पने)।</li>
<li>&lsquo;अन्योपि तन्मिषं लब्ध्वा तस्य पार्श्वादवाचलत्&rsquo; (राज० ७।१५९६)। <strong>अवाचलत्=अपासरत्।</strong></li>
</ul>
<h2 id="च">चि</h2>
<ul>
<li>{अवचि}</li>
<li>चि (चिञ् चयने)।</li>
<li>&lsquo;यथा वाचमवचिन्वन्ति सन्तः&rsquo; (भा० वन० १६४।२६)। <strong>सन्तः सदसद्विवेचनचणाः परीक्षन्त इत्याह।</strong></li>
<li>&lsquo;हस्त्यश्वावचयश्चैव&rsquo; (हरि० २।७९।२४)। <strong>अवचयः समूहः।</strong></li>
<li>&lsquo;अव स्यूमेव चिन्वती मघोन्युषा याति स्वसरस्य पत्नी&rsquo; (ऋ० ३।६१।४)। <strong>अवचिन्वती स्यूम (वासः, परिधानीयम्)।=प्रतिसंहरन्ती विवृण्वतीति केचित्साम्प्रतिकाः। सोऽयं शब्दमर्यादया दुर्लभोर्थः। न ह्यवचयः क्वचित्प्रतिसंहारं विवरणं आह। स्यूमेव वस्त्रमिव विस्तृतं तमोऽवचिन्वती अवचयं अपक्षयं नयन्तीति सायणः। हृदयङ्गममिदं वाग्व्यहारविदो भाष्यकारस्य व्याख्यानम्। न ह्यशक्यार्थे शक्तिः कल्पनीया शब्दानाम् इति स्मरणीयमधुनातनैः।</strong></li>
</ul>
<h2 id="चरणय">चूर्णय्</h2>
<ul>
<li>{अवचूर्णय्}</li>
<li>चूर्णय् (नामधातुः चूर्णात्प्रातिपदिकाण्णिच्)।</li>
<li>&lsquo;चूर्णैरवध्वंसयत्यवचूर्णयति। चूर्णं व्रणादेरुपरि क्षिपति येन तत्पिहितं भवति।&rsquo;</li>
</ul>
<h2 id="छद">छद्</h2>
<ul>
<li>{अवच्छद्}</li>
<li>छद् (छद अपवारणे)।</li>
<li>&lsquo;शुक्लेन वस्त्रपट्टेनावच्छाद्य&rsquo; (चरक० विमान० ७।३०)। <strong>अवच्छाद्य प्रच्छाद्य।</strong></li>
<li>&lsquo;शब्दार्थस्यानवच्छेदे विशेषस्मृतिहेतवः&rsquo; (वा० प० २।३१६)। <strong>अवच्छेदो निश्चयः तदभावोऽनवच्छेदः=इदमित्थम्भावस्याज्ञानम्।</strong></li>
<li>&lsquo;दिक्कालाद्यनवच्छिन्नानन्तचिन्मात्रमूर्तये। स्वानुभूत्येकमानाय नमः शान्ताय तेजसे&rsquo; (भर्तृ० २।१)॥ <strong>अनवच्छिन्नः=अपरिच्छिन्नः=अपरिमितः=अनवधिः। घटत्वावच्छिन्नो घटः। घटत्वेन धर्मेण पटादिभ्यो भिन्न इत्यर्थः।</strong></li>
</ul>
<h2 id="छ">छो</h2>
<ul>
<li>{अवच्छो}</li>
<li>छो (छो छेदने)।</li>
<li>&lsquo;अरुर्वै पुरुषोऽवच्छितोऽनरुरेवैतद् भवति यदभ्यङ्क्ते&rsquo; (श० ब्रा० ३।१।३।७)। <strong>अवच्छितः=अवच्छातः=त्वग्रहितः।</strong></li>
<li>&lsquo;अग्नौ सक्तिर्ब्रह्मघ्नस्त्रिरवच्छातस्य&rsquo; (गौ० ध० ३।४।२)। <strong>अवच्छातः=भक्तत्यागेन कृशीभूतः।</strong></li>
</ul>
<h2 id="ज">जि</h2>
<ul>
<li>{अवजि}</li>
<li>जि (जि जये, जय उत्कर्षप्राप्तिः, जि ज्रि अभिभवे)।</li>
<li>&lsquo;अस्मिन्नेव वने पार्थो हृतां कृष्णामवाजयत्&rsquo; (भा० वि० ४९।७)। <strong>अवाजयत्=युद्धेनावजित्य प्रतिलब्धवान्।</strong></li>
<li>&lsquo;हतसूतांश्च भूयिष्ठानवजिग्ये नराधिपान्&rsquo; (भा० शां० ४।१९)। <strong>अवजिग्ये=पराजिग्ये=अभिबभूव।</strong></li>
<li>&lsquo;अहं वै कुरुभिर्योत्स्याम्यवजेष्यामि ते रिपून्&rsquo; (भा० वि० ४५।६)। <strong>हेलया जेष्यामीति नीलकण्ठः। इदं च युक्तरूपम्। अवोऽवक्षेपणं द्योतयति।</strong></li>
<li>&lsquo;गृहस्थश्चावजेष्यामि मृत्युम्&rsquo; (भा० अनु० २।४१)। <strong>उदितपूर्व एवार्थः।</strong></li>
<li>&lsquo;त्रिवारं प्रतिरोद्धा वा सर्वस्वमवजित्य वा&rsquo; (मनु० ११।८०)। <strong>अवजित्य=युद्धेन प्रतिलभ्य।</strong></li>
<li>&lsquo;कदाचिदेकसीमान्तगोत्रजावजयाय सः&rsquo; (कथा० ५३।२०)। <strong>अवजयो जयः। अनर्थकोऽवशब्दो यथा विजये विः।</strong></li>
</ul>
<h2 id="जञ">ज्ञा</h2>
<ul>
<li>{अवज्ञा}</li>
<li>ज्ञा (ज्ञा अवबोधने)।</li>
<li>&lsquo;अवजानन्ति मां मूढा मानुषीं तनुमाश्रितम्&rsquo; (गीता ९।११)। <strong>अवजानन्ति=अवहेलयन्ति। अवज्ञानं हि लोकेऽस्मिन्मरणादपि गर्हितम् । अवज्ञानमवमानः, अनादरः।</strong></li>
<li>&lsquo;अल्पसत्त्वेषु धीराणामवज्ञैव हि शोभते&rsquo; (कथा० १८।१३१)। <strong>अनादर उपेक्षेत्यर्थः।</strong></li>
<li>&lsquo;आत्मन्यवज्ञां शिथिली चकार&rsquo; (रघु० २।४१)। <strong>अवज्ञा=लाघवबुद्धिः।</strong></li>
<li>&lsquo;ये नाम केचिदिह नः प्रथयन्त्यवज्ञाम्&rsquo; (मालती० १।६)। <strong>अवज्ञा=कुत्सा। अतिपरिचयादवज्ञा भवति। अवज्ञा तिरस्कारः।</strong></li>
<li>&lsquo;अवजानन्नहं मोहाद् बालोऽयमिति राघवम्&rsquo; (रा० ३।३८।१८)। <strong>अवजानन् अवमानयन्।</strong></li>
</ul>
<h2 id="ड">डी</h2>
<ul>
<li>{अवडी}</li>
<li>डी (डीङ् विहायसा गतौ)।</li>
<li>&lsquo;अवरोहोऽवडीनं स्यात्&rsquo; (भा० कर्ण० ४१।२८)। <strong>इदं निगदव्याख्यातम्।</strong></li>
<li>&lsquo;(पातानां शतम्-) उड्डीनमवडीनं च प्रडीनं डीनमेव च&rsquo; (भा० कर्ण० ४१।२६-२८)।</li>
</ul>
<h2 id="तस">तंस्</h2>
<ul>
<li>{अवतंस्}</li>
<li>तंस् (तसि भूष अलङ्करणे)।</li>
<li>&lsquo;दुष्टबुद्धिरयं पापः सद्यः शूलेऽवतंस्यताम्&rsquo; (तन्त्रा० १।१६)। <strong>अवतंस्यताम्=बध्यताम्। अवपूर्वस्यैव प्रयोगस्तंसेन केवलस्य, उत्पूर्वस्य वा। अलङ्कारो हि कुण्डलादिर्बध्यत इति धातुर्बन्धनार्थमुपसङ्क्रान्तः। अवतंसः कर्णभूषणं भूषणमात्रं वा। कर्णावतंसः शिरोऽवतंस इत्यत्र भूषणमात्रे प्रयोगः।</strong></li>
<li>&lsquo;अवतंसयन्ति दयमानाः प्रमदाः शिरीषकुसुमानि&rsquo; (शा० १।४)। <strong>अत्रावतंसः कर्णभूषणमाचष्टे। अवतंसयन्ति=अवतंसी कुर्वन्ति।</strong></li>
</ul>
<h2 id="तकष">तक्ष्</h2>
<ul>
<li>{अवतक्ष्}</li>
<li>तक्ष् (तक्ष त्वक्ष तनूकरणे)।</li>
<li>&lsquo;उच्छिष्टलेपोपहतानामवतक्षणम्&rsquo; (बौ० ध० १।६।१३।२७)। <strong>वाश्यादिनाऽयस्मयेनानुकर्षणम् अवतक्षणम्।</strong></li>
<li>&lsquo;अवतक्षणानां स्वरुरधिमन्थश्च&rsquo; (आप० श्रौ० ७।१।३।३)। <strong>तक्ष्यमाणस्य यूपस्य शकलानाम् इत्यर्थः। अवशब्दोऽधस्तादर्थे। अधः पतितखण्डानाम् इत्युक्तं भवति।</strong></li>
</ul>
<h2 id="तड">तड्</h2>
<ul>
<li>{अवतड्}</li>
<li>तड् (तड आघाते)।</li>
<li>&lsquo;नैसर्गिकी सुरभिणः कुसुमस्य सिद्धा मूर्ध्नि स्थितिर्न चरणैरवताडनानि।&rsquo; (उत्तर० १।१४, मालती० ९।४९)। <strong>पादाभ्यामवक्रम्य ताडनमवताडनम्।</strong></li>
</ul>
<h2 id="तन">तन्</h2>
<ul>
<li>{अवतन्}</li>
<li>तन् (तनु विस्तारे)।</li>
<li>&lsquo;यदाततमव तत्तनु&rsquo; (अथर्व० ७।९५।३)। <strong>यच्छेपो जारस्याततमायतं तदवततं दैर्घ्यरहितं कुरु संकोचय। अवतनिः संकोचने वर्तते।</strong></li>
<li>&lsquo;असंख्याता सहस्राणि येे रुद्रा अधि भूम्याम्। तेषां सहस्रयोजनेऽव धन्वानि तन्मसि&rsquo; (वा० सं० १६।५४)। <strong>अवतन्मसि=अवतन्मः=अवरोपयामः। उज्ज्यानि कुर्म इत्यर्थः।</strong></li>
<li>&lsquo;अव ज्यामिव धन्वनो मन्युं तनोमि ते हृदः&rsquo; (अथर्व० ६।४२।१)। <strong>अवतनोमि=व्यपकर्षामि।</strong></li>
<li>&lsquo;दिवो मलमवततं पृथिव्या अध्युत्ततम्&rsquo; (अथर्व० २।७।३)। <strong>अवततम्=अवाङ्मुखं प्रसृतम्। उत्ततम्=ऊर्ध्वं ततम्।</strong></li>
<li>&lsquo;अयोध्यायामवतता सा व्यतीयाय शर्वरी&rsquo; (रा० २।६७।१)। <strong>अवतता=दीर्घीभूता।</strong></li>
<li>&lsquo;लताशतैरवतता नदी&rsquo; (रा० ५।१४।२६)। <strong>अवतता=आच्छादिता।</strong></li>
<li>&lsquo;ज्वलितिकसन्तेभ्यो णः&rsquo; (पा० ३।१।१४०)। <strong>इत्यत्र तनोतेर्ण उपसंख्यानम् इति वार्त्तिकम्। अवतनोतीत्यवतानः। अवतान उल्लोचश्चन्द्रोदयः।</strong></li>
<li>&lsquo;अवतानैस्तथा गुल्मैर्मञ्जरीजालधारिभिः&rsquo; (भा० सभा० ९।३)। <strong>अवतानैः=लताप्रतानैः।</strong></li>
<li>&lsquo;अवतत्य धनुष्ट्वं सहस्राक्ष शतेषुधे&rsquo; (वा० सं० १६।१३)। <strong>धनुरपगतज्याकं कृत्वा।</strong></li>
<li>&lsquo;ऋज्वीर्दधानैरवतत्य कन्धराः&rsquo; (शिशु० १२।१८)। <strong>अवतत्य=नीचैरायम्य।</strong></li>
<li>&lsquo;खमवतत्य सलिलदाः&rsquo; (बृ० सं० २४।१९)। <strong>आकाशमाच्छाद्येत्यर्थः।</strong></li>
<li>&lsquo;वृक्षस्थोऽवतानो वृक्षे च्छिन्नेपि न विनश्यति&rsquo; (पा० १।२।६४ सूत्रे भाष्ये)। <strong>अवतानोऽधोमुखः प्रतानः।</strong></li>
<li>&lsquo;परो मूजवतोऽतीह्यवततधन्वा&rsquo; (तै० सं० १।८।६)। <strong>अवतारितज्याकं धनुर्यस्य स इति भट्टभास्करः। ज्याकर्षणेन विस्तारितधनुष्क इति तु सायणः। अयं प्रमादः। अयमेक आचार्यस्य मृष्यताम्।</strong></li>
</ul>
<h2 id="तप">तप्</h2>
<ul>
<li>{अवतप्}</li>
<li>तप् (तप सन्तापे)।</li>
<li>&lsquo;महदेषावतपति चरन्ती गोषु गौरपि&rsquo; (अथर्व० (१२।४।३९)। <strong>अवतपति=अवोऽधः तपति संतप्तं करोति।</strong></li>
<li>&lsquo;अवतप्ते नकुलस्थितं तवैतत्।&rsquo; (पा० २।१।४७)। <strong>इत्यत्र वृत्तावुदाहरणम्। क्षेपे गम्यमाने प्रयोगः। चापलमेतत्, अनवस्थितत्वं तवैतदित्यर्थः। अत्रावशब्दस्तापस्य न्यूनतामाह। अवतप्तम्=ईषत्तप्तम्।</strong></li>
<li>&lsquo;गुहासदवतापि स्यात्&rsquo; (श० ब्रा० १३।८।१।११)।</li>
</ul>
<h2 id="तम">तम्</h2>
<ul>
<li>{अवतम्}</li>
<li>तम् (तमु काङ्क्षायाम्)।</li>
<li>&lsquo;तस्मादद्भिरवतान्तमभिषिञ्चन्ति&rsquo; (तै० सं० ५।६।२।२)। <strong>अवतान्तं मूर्छितम्।</strong></li>
<li>&lsquo;ओमिति त्रिरवताम्यन्ति&rsquo; (आप० श्रौ० ८।१८।९)। <strong>प्राणायामत्रयं कुर्वन्तीत्याह।</strong></li>
</ul>
<h2 id="तद">तृद्</h2>
<ul>
<li>{अवतृद्}</li>
<li>तृद् (उतृदिर् हिंसानादरयोः)।</li>
<li>&lsquo;अवतृणत्ति दुन्दुभीन्&rsquo; (शां० श्रौ० १७।१७।५।६)। <strong>उपरमयति शान्तध्वनीन् करोतीत्यर्थः।</strong></li>
<li>&lsquo;अनवतृष्णः प्राणः&rsquo; (श० ब्रा० ११।१।६।३३)। <strong>अनवकृत्तोऽवियुक्तोऽविश्लिष्टः।</strong></li>
<li>&lsquo;अवपूर्वस्तृदिः&rsquo; (शां० श्रौ० १७।१७।५) <strong>इत्यत्र।</strong></li>
</ul>
<h2 id="त">तॄ</h2>
<ul>
<li>{अवतॄ}</li>
<li>तॄ (तॄ प्लवनतरणयोः)।</li>
<li>&lsquo;रथादवततार च&rsquo; (रघु० १।५४)। <strong>अवरुरोहेत्यर्थः।</strong></li>
<li>&lsquo;तस्यां (नगर्यां) च नभसोऽवततार सः&rsquo; (कथा० ३।५३)।</li>
<li>&lsquo;सागरं वर्जयित्वा कुत्र वा महानद्यवतरति&rsquo; (शा० ३)। <strong>निम्नीभूय प्रविशतीत्याह।</strong></li>
<li>&lsquo;मत्स्नेहाच्चैव राधायां सद्यः क्षीरमवातरत्&rsquo; (भा० उ० १४१।६)। <strong>स्तनयोः प्रादुरभवदित्यर्थः।</strong></li>
<li>&lsquo;मुनिकन्या च सा शापात्तस्यां जाताववातरत्&rsquo; (पञ्चत०)। <strong>अवातरत्=समक्रामत्। शरीरपरिग्रहमकरोत्।</strong></li>
<li>&lsquo;कपोलः पाण्डुत्वमवतरति ताली-परिणतिम्&rsquo; (भोज० १।७२)। <strong>अत्रावतरतेर्गौणः प्रयोगः। पाण्डुत्वमुपैतीत्येवार्थः।</strong></li>
<li>&lsquo;वागेव मे नाभिधेयविषयमवतरति त्रपया&rsquo; (काद०)। <strong>अभिधेयमर्थमभिधातुं न प्रवर्तते ह्रीणोऽस्मीति।</strong></li>
<li>&lsquo;तत्प्रेयसीमाहूय सङ्गीतकमवतरामि&rsquo; (धूर्त०)। <strong>अवतरामि=प्रारभे। इहापि पूर्ववद् गौणो व्यवहारः।</strong></li>
<li>&lsquo;पुरो यदिन्द्र शारदीरवातिरः&rsquo; (ऋ० १।१३१।४)। <strong>अवातिरः=अवातरः। तरते रूपमवोपसृष्टस्य केवलं तुदादित्वं परिगृह्या शे विकरणे गुणाभावे इत्त्वम्। अन्यत्रापि वेद एषैव प्रक्रिया वेदनीया। अभ्यभवः, पराभव इति वार्थः।</strong></li>
<li>&lsquo;अव तस्य बलं तिर&rsquo; (ऋ० १०।१३३।५)। <strong>उदितचर एवार्थः। लोटि रूपम्।</strong></li>
<li>&lsquo;अवातिरज्ज्योतिषाऽग्निस्तमांसि&rsquo; (ऋ० ६।९।१)। <strong>अपाकरोदपाकर्षदिति तात्पर्यार्थः। प्रपूर्वस्तु तिरतिः (तरतिः) वर्धने वर्तते इत्युपसर्गकृतोऽर्थभेदः।</strong></li>
<li>&lsquo;शरीराद् भूषणं सर्वमात्मनः साऽवतारयत्&rsquo; (रा० ४।१९।२९)। <strong>अवारोपयदित्यर्थः।</strong></li>
<li>&lsquo;कस्मिन्नवतितीर्षति ते पुण्यभाजि प्रदेशे हृदयम्&rsquo; (हर्ष० १)। <strong>अवतरीतुमधो गन्तुमिच्छति=अवतितीर्षति।</strong></li>
<li>&lsquo;सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः&rsquo; (भा० उ० १३०।३१)॥ <strong>पन्थानमवतारयितुम्=उत्पथात्पथे नेतुम्।</strong></li>
<li>&lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५) । <strong>अवतीर्णः=उत्तीर्णः।</strong></li>
<li>&lsquo;मेघपदवीमवतीर्णौ स्वः&rsquo; (शा० ७)। <strong>अवतीर्णौ=अवरूढौ। प्रथमावतीर्णयौवनमदनविकाराः। प्रथमम् इदम्प्रथमतयाऽवतीर्णः प्रादुर्भूतो यौवनमदनविकारो येषां ते।</strong></li>
<li>&lsquo;तदनुरागवशगा चास्य पत्नी केशानवतार्य&rsquo; (अवदा० जा० २१)। <strong>अवतार्य=परिवाप्य=कर्तयित्वा।</strong></li>
<li>&lsquo;अथोरुदेशादवतार्य पादम्&rsquo; (कु० ३।११)। <strong>अधो न्यस्येत्यर्थः।</strong></li>
<li>&lsquo;स्वगात्रादवतार्य भूषणानि&rsquo; (मुद्रा० २।५)।</li>
<li>&lsquo;अथाङ्गराजादवतार्य चक्षुः&rsquo; (रघु० ६।३०)। <strong>चक्षुरवतार्य=प्रतिसंहृत्य।</strong></li>
<li>&lsquo;रुद्धे गजेन सरितः सरुषाऽवतारे&rsquo; (शिशु० ५।३३)। <strong>अवतारस्तीर्थम्।</strong></li>
<li>&lsquo;अवे तॄस्त्रोर्घञ्&rsquo; (पा० ३।३।१२०) <strong>इति सूत्रेऽवतारो नद्या इति वृत्तावुदाहरणम्।</strong></li>
<li>&lsquo;अवतरति जलमवगाहतेऽनेनेत्यवतारः। कोप्येष सम्प्रति नवः पुरुषावतारः&rsquo; (उत्तर० ५।३४)। <strong>पुरुषरूपेण पुरुषयोनाववतीर्णः (दिवः) जातो देव इत्यर्थः। अवतरणमवतारः सोऽस्यास्तीत्यवतार इति कथंचिद् व्याख्येयम्। भावेऽवतारशब्दः पाणिनेरविदितः, कर्तरि च सुतरामविदितः।</strong></li>
<li>&lsquo;कवयस्तु भावे बहुलं प्रयुञ्जते-वसन्तावतारसमये&rsquo; (शा० १)। <strong>अवतर इति तु युज्यते। इहावतारः प्रारम्भ इत्यर्थे।</strong></li>
<li>&lsquo;परीवादनवावतारः&rsquo; (रघु० ५।२४)। <strong>स एवार्थः।</strong></li>
<li>&lsquo;गोस्तु महिमानं नाव तिरेत्&rsquo; (तै० सं० ६।१।१०)। <strong>गोर्महिम्नः सोममहिमानं नातिरेचयेदित्यर्थः।</strong></li>
<li>&lsquo;अवातिरतमनृतानि विश्वा&rsquo; (तै० ब्रा० २।८।६।६)। <strong>अवातिरतं (युवां) विनाशितवन्तौ।</strong></li>
<li>&lsquo;दृष्ट एवावतीर्णोस्मि यद्रोगमतिदुस्तरम्&rsquo; (कथा० २४।१९५)। <strong>अवतीर्णः प्रविष्टः।</strong></li>
<li>&lsquo;पूर्वं सिद्धं पश्चादवतारितम्&rsquo; (कौ० अ० २।६।२१)। <strong>अवतारितम्=राजदेयो भागः प्रतीष्टः।</strong></li>
</ul>
<h2 id="तसर">त्सर</h2>
<ul>
<li>{अवत्सर}</li>
<li>त्सर (त्सर छद्मना गतौ)।</li>
<li>&lsquo;अव त्सरत् पृशन्यश्चिकित्वान्&rsquo; (ऋ० १।७१।५)। <strong>अवत्सरत् अवात्सरत् पलायत इति सायणः।</strong></li>
</ul>
<h2 id="दश">दंश्</h2>
<ul>
<li>{अवदंश्}</li>
<li>दंश् (दंश दशने)।</li>
<li>&lsquo;फलावदंशपूर्णाश्च चाङ्गेर्यः पानयोजिताः&rsquo; (हरि० २।२९।११)। <strong>फलावदंशाः=जम्बीराद्युपदंशाः।</strong></li>
<li><strong>अवदंशः तिक्तरसं योज्यमुच्यते। येन भुक्तेन तर्ष उपजायते।</strong></li>
</ul>
<h2 id="दय">दय्</h2>
<ul>
<li>{अवदय्}</li>
<li>दय् (दय दानगतिरक्षणहिंसादानेषु)।</li>
<li>&lsquo;तस्मादेनमवदये&rsquo; (अथर्व० १६।७।११)। <strong>अवदये विच्छिनद्मि, व्यवदधामि।</strong></li>
<li>&lsquo;तदेनांस्तदवदयते यद् यजते&rsquo; (श० ब्रा० १।७।२।६)। <strong>अवदयते=आराधयति=रञ्जयति=परितोषयति।</strong></li>
<li>&lsquo;वैरं तद् देवानवदयते&rsquo; (पञ्च० ब्रा० १६।१)।</li>
</ul>
<h2 id="दल">दल्</h2>
<ul>
<li>{अवदल्}</li>
<li>दल् (दल विशरणे)।</li>
<li>&lsquo;मासं चाप्याय्यते त्वक् चावदलति&rsquo; (सुश्रुत० २।१६६।६)। <strong>अवदलति=अवदीर्यते=विशीर्यते।</strong></li>
</ul>
<h2 id="दह">दह्</h2>
<ul>
<li>{अवदह्}</li>
<li>दह् (दह भस्मीकरणे)।</li>
<li><strong>अवदाह उशीरम्। अवशब्दो न्यूनत्वे यथाऽन्यत्र। अवकृष्टं दह्यते न्यूनीक्रियते वा दाहोऽनेनेति व्युत्पत्तेः।</strong></li>
</ul>
<h2 id="दश-1">दिश्</h2>
<ul>
<li>{अवदिश्}</li>
<li>दिश् (दिश अतिसर्जने)।</li>
<li>&lsquo;अव प्रिया दिदिष्टन&rsquo; (ऋ० १०।१३२।६)। <strong>प्रियाणि निर्दिशतेत्याह।</strong></li>
</ul>
<h2 id="दह-1">दिह्</h2>
<ul>
<li>{अवदिह्}</li>
<li>दिह् (दिह उपचये)।</li>
<li>&lsquo;दन्तरजसाऽवदेग्धि&rsquo; (कौ० सू० ३१)। <strong>अवदेग्धि उपलिम्पति।</strong></li>
</ul>
<h2 id="दष">दुष्</h2>
<ul>
<li>{अवदुष्}</li>
<li>दुष् (दुष वैकृत्ये)।</li>
<li>&lsquo;द्रव्यावदूषको यश्च प्रतिच्छन्दकविक्रयी&rsquo; (विष्णुधर्मोत्तरे २।७२।१७१)।</li>
</ul>
<h2 id="दह-2">दुह्</h2>
<ul>
<li>{अवदुह्}</li>
<li>दुह् (दुह प्रपूरणे)।</li>
<li>&lsquo;भरद्वाजायाव धुक्षत द्विता धेनुं च विश्वदोहसमिषं च विश्वभोजसम्&rsquo; (ऋ० ६।४८।१३)। <strong>अवधुक्षत दत्त, प्रदिशतेत्यनर्थान्तरम्।</strong></li>
</ul>
<h2 id="दश-2">दृश्</h2>
<ul>
<li>{अवदृश्}</li>
<li>दृश् (दृशिर् प्रेक्षणे)।</li>
<li>&lsquo;यथा जलस्थ आभासः स्थलस्थेनावदृश्यते। स्वाभासेन यथा सूर्यो जलस्थेन दिवि स्थितः&rsquo; (भा० पु० ३।२७।१२)॥ <strong>जले स्थित आभासः सूर्यप्रतिबिम्बं यदा कुड्यादौ स्फुरति तदा गृहकोणस्थितैः पुरुषैर्यथा प्रथमं जलस्याभासो लक्ष्यते इत्यादिरर्थः।</strong></li>
<li>&lsquo;सत्यानृते अवपश्यञ्जनानाम्&rsquo; (ऋ० ७।४९।३, अथर्व० १।३३।२)। <strong>अवयुत्य परस्परसाङ्कर्यपरिहारेण पश्यन्नित्यर्थः।</strong></li>
<li>&lsquo;श्येनो नृचक्षा अग्नेष्ट्वा चक्षुषाऽवपश्यामि&rsquo; (पञ्च० ब्रा० १।५।३)। <strong>अवपश्यामि अवाङ्मुखः पश्यामि।</strong></li>
</ul>
<h2 id="द">दॄ</h2>
<ul>
<li>{अवदॄ}</li>
<li>दॄ (दॄ विदारणे)।</li>
<li>&lsquo;पूयः स्वमाश्रयमवदीर्य… कृच्छ्रसाध्यो भवति&rsquo; (सुश्रुत० १।६३।१)। <strong>अवदारणकाले तु पृथिवी नावदीर्यते। विवरं न ददातीत्यर्थः। विदारणं भेदनं द्विधाकरणं भवति। अवशब्दस्तस्य नीचैर्गतिमाह। खनु अवदारण इति धातुपाठः। अवस्ताद् नीचैर्दारणमवदारणम्। तदिदं खातादिषु शब्देषु स्पष्टम्।</strong></li>
<li>&lsquo;गां चावदीर्णां सहसाविवेश&rsquo; (अवदा० जा० २८, श्लो० ५८)। <strong>उक्तोऽर्थः।</strong></li>
<li>&lsquo;भयावदीर्णः सङ्ग्रामादबद्धं बहु भाषसे&rsquo; (भा० कर्ण० ४०।१६)। <strong>भयाद् भग्नोऽपत्रस्त इति यावत्। भयस्य हेतोः सङ्ग्रामाद् विद्रुत इत्यर्थः।</strong></li>
<li>&lsquo;दूतावदीर्णे इत्यमरः।&rsquo; <strong>एतौ विलीनेऽर्थे पर्यायौ।</strong></li>
</ul>
<h2 id="द-1">दे</h2>
<ul>
<li>{अवदे}</li>
<li>दे (देङ् रक्षणे)।</li>
<li>&lsquo;तद् (ऋणं) अवदानैरेवावदयते&rsquo; (तै० सं० ६।३।५५)। <strong>अवदयते विनाशयतीति भट्टभास्करः। शोधयतीति यावत्। अवोऽर्थं विपर्यासयति।</strong></li>
</ul>
<h2 id="द-2">दो</h2>
<ul>
<li>{अवदो}</li>
<li>दो (दो अवखण्डने)।</li>
<li>&lsquo;हृदयस्यैवाग्रेऽवद्यति&rsquo; (श० ब्रा० ३।१५।१६)। <strong>हृदयांशं प्रथमं खण्डयतीत्यर्थः।</strong></li>
<li>&lsquo;सर्वभक्ष्यापूपकन्दमूलफलमांसादीनि दन्तैर्नावद्येत्&rsquo; (बौ० ध० २।७।१२।८)। <strong>खण्डयेत्=नापच्छिन्द्यात्। दन्तखण्डितावशिष्टं पुनर्भक्षणाय नाददीतेत्यर्थः।</strong></li>
<li>&lsquo;अव स्तोमेभी रुदं दिषीय&rsquo; (ऋ० २।३३।५)। ** (क्रुद्धं) रुद्रं शमयेयमित्याह।**</li>
<li>&lsquo;यां रात्रिं ब्रह्मचारी समिधं नाहरत्यायुष एव तामवदाय वसति&rsquo; (श० ब्रा० ११।३।३।१)। <strong>अवदाय=अंशं छित्त्वा।</strong></li>
<li>&lsquo;वशाया अवदानानां तथैव तेषामवदानम्&rsquo; (श० ब्रा० ४।५।२।८)। <strong>अवदानमवखण्डनम्।</strong></li>
<li>&lsquo;नानवत्तमश्नीयात्&rsquo; (शां० गृ० २।१४।२३)। <strong>अनवत्तमपृथक्कृतदेवताभागम्।</strong></li>
<li>&lsquo;त्वं चापि दक्षयज्ञेस्मिन्नवदानार्थमागतः&rsquo; (शिवपु० २।२।३६।५२)। <strong>अवदानं हविर्भागः।</strong></li>
</ul>
<h2 id="द-3">दै</h2>
<ul>
<li>{अवदै}</li>
<li>दै (दैप् शोधने)।</li>
<li>&lsquo;येषां त्रीण्यवदातानि विद्या योनिश्च कर्म च&rsquo; (पा० ४।१।४८ सूत्रे भाष्ये)। <strong>अवदातानि=शुद्धानि।</strong></li>
<li>&lsquo;अवदातं मुखम्&rsquo; (पा० १।१।२०) इत्यत्र वृत्तावुदाहरणम्। <strong>शोधितमित्यर्थः।</strong></li>
</ul>
<h2 id="दयत">द्युत्</h2>
<ul>
<li>{अवद्युत्}</li>
<li>द्युत् (द्युत दीप्तौ)।</li>
<li>&lsquo;गुहावद्योतिनोऽप्यस्ति किं दीपस्यार्कतुल्यता&rsquo; (गीता ४।१८ इत्यत्र नीलकण्ठोक्तिः)। <strong>अवशब्दो द्योतनस्य न्यूनतामाह।</strong></li>
<li>&lsquo;हिशब्देन प्रसिद्ध हेतुमवद्योतयते&rsquo; (बृ० उ० शङ्करवचः)। <strong>अवद्योतयते=बोधयति=स्मारयति। अवेन नार्थः।</strong></li>
</ul>
<h2 id="दर">द्रा</h2>
<ul>
<li>{अवद्रा}</li>
<li>द्रा (द्रा कुत्सायां गतौ)।</li>
<li>&lsquo;यत्र सुप्त्वा पुनर्नावद्रास्यन्भवति&rsquo; (श० ब्रा० ३।२।२।२३)। <strong>नावद्रास्यन्भवति=निद्रालुर्न भवति, निद्रया नाभिभूयत इत्यर्थः।</strong></li>
<li>&lsquo;त्वाऽनवद्राणश्च रक्षताम्&rsquo; (अथर्व० १।१३।)। <strong>अनवद्राणः=निद्रारहितः।</strong></li>
</ul>
<h2 id="ध">धा</h2>
<ul>
<li>{अवधा}</li>
<li>धा (डुधाञ् धारणपोषणयोः)।</li>
<li>&lsquo;न मा गरन्नद्यो मातृतमा दासा यदीं सुसमुब्धमवाधुः&rsquo; (ऋ० १।१५८।५)। <strong>समुब्धमवाधुः=अवाङ्मुखमपातयन्।</strong></li>
<li>&lsquo;दविध्वतो रश्मयः सूर्यस्य चर्मेवावाधुस्तमो अप्स्वन्तः&rsquo; (ऋ० ४।१३।४)। <strong>अवाङ् अन्तरवाधुः=अन्तर्निमज्जयामासुः।</strong></li>
<li>&lsquo;आसिञ्चोदकमव धेह्येनम्&rsquo; (अथर्व० ९।५।५)। <strong>एनमजमवधेहि=अधः श्रय, अवतारयेत्यर्थः।</strong></li>
<li>&lsquo;सोऽवैवावरं समुद्रं दधावव पूर्वम्&rsquo; (श० ब्रा० १।६।३।११)। <strong>अवदधौ स्वस्मिन्नन्तरकरोदित्यर्थः। स वृत्रस्तथा ववृधे यथा समुद्रद्वयमपि स्वेन शरीरेणाववारेत्युक्तं भवति।</strong></li>
<li>&lsquo;यां ते कृत्यां कूपेऽवदधुः श्मशाने वा निचख्नुः&rsquo; (अथर्व० ५।३१।८)। <strong>अवदधुर्नीचैः पातयामासुः।</strong></li>
<li>&lsquo;पचनमवधाय महावीरमवदधाति&rsquo; (श० ब्रा० १४।१।२१) <strong>अवदधाति=अधः श्रयति, अवतारयति।</strong></li>
<li>&lsquo;यच्चोक्तं धर्मशास्त्रेण तत्तावादवधीयताम्&rsquo; (बृ० श्लो० सं० ७।७७)। <strong>तत्र मनो धीयतामित्याह। अत्रार्थे दधातेरुभयथा प्रयोगा दृश्यन्ते सकर्मकत्वेनाकर्मकत्वेन च।</strong></li>
<li>&lsquo;स वीर किं मुह्यसि नावधत्से&rsquo; (भा० कर्ण० ८९।४३)। <strong>नावेक्षसे, न चेतयस इत्याह।</strong></li>
<li>&lsquo;यद् दोषा लवणमुदकेऽवाधा अङ्ग तदाहरेति&rsquo; (छां० उ० ८।१३।१)। <strong>अवाधाः=न्यधाः=निहितवानसि।</strong></li>
<li>&lsquo;दक्षिणं बाहुमुद्धरतेऽवधत्ते सव्यमिति यज्ञोपवीतम्&rsquo; (तै० आ० २।१)। <strong>अवधत्ते न्युब्जी करोति=न्यञ्चयति=नीचैः करोति।</strong></li>
<li>&lsquo;मारुत्यां मेषीमवदधाति वारुण्यां मेषम्&rsquo; (आप० श्रौ० ८।२।६।१७)। <strong>अवदधाति=प्रक्षिपति। मारुत्यां मरुद्देवताकायामामिक्षायाम्।</strong></li>
<li>&lsquo;कर्तेऽवदध्युरुपसर्प मातरं भूमिमेतामिति&rsquo; (आश्व० गृ० ४।६।८)। <strong>कर्ते=गर्ते। अवदध्युः=नीचैर्दध्युः=निदध्युः।</strong></li>
<li>&lsquo;इत्यवटेऽवदधाति&rsquo; (भा० श्रौ० ७।८।९)। <strong>उक्तोऽर्थः।</strong></li>
<li>&lsquo;न वै तदवकल्पते यदश्वस्य पादमवदध्याद् वा गोः पादमवदध्यात्&rsquo; (श० ब्रा० ४।३।४।७)। <strong>अवदध्यात्=अधो निक्षेपयेत्। (चमसे) न्यासयेत्।</strong></li>
<li>&lsquo;अथ मुसल मादत्ते…तदवदधाति&rsquo; (श० ब्रा० १।१।४।१०)। <strong>उलूखलेन्तर्दधातीत्यर्थः। त्रिलोककृद् ब्रह्मा प्रभुरेकाकी तिष्ठति।</strong></li>
<li>&lsquo;ब्रह्मचारी न कामसुखेष्वात्मानमवदधाति&rsquo; (भा० शां० १९०।१०)। <strong>अवदधाति=निमज्जयति। आसजतीत्यर्थः।</strong></li>
<li>&lsquo;ततस्तांस्तेषु कुण्डेषु गर्भानवदधे तदा&rsquo; (भा० आदि० ११५।२२)॥ <strong>अवदधे=निदधे।</strong></li>
<li>&lsquo;गर्तेष्ववकानवधापयेत्&rsquo; (आश्व गृ० २।८४।४)। <strong>संचाययेत्, सङ्ग्राहयेत्।</strong></li>
<li>&lsquo;यथा क्षुरः क्षुरधानेऽवहितः&rsquo; (बृ० उ० १।४।७)। <strong>अवहितः=न्यस्तः।</strong></li>
<li>&lsquo;त्रितं कूपेऽवहितमेतत् सूक्तं प्रतिबभौ&rsquo; (नि० ६।२७)। <strong>कूपेऽवहितम्=कूपेऽन्तः पतितम्।</strong></li>
<li>&lsquo;त्रितः कूपेऽवहितो देवान् हवत ऊतये&rsquo; (ऋ० १।१०५।१७)। <strong>उक्तोऽर्थः।</strong></li>
<li>&lsquo;उत देवा अवहितं देवा उन्नयथा पुनः&rsquo; (ऋ० १०।१३७।१)। <strong>अवहितम्=पतितम्, अवाञ्चम्, अधोगतम्।</strong></li>
<li>&lsquo;न सोपानाद् वेष्तिशिरा अवहितपाणिर्वाऽऽसीदेत्&rsquo; (आप० ध० १।२।५।१०)। <strong>अवहितपाणिर्न्युब्जीकृतहस्तः।</strong></li>
<li>&lsquo;शृणु मेऽवहिता वचः (रा० २।६३।४)। <strong>अवहिता=दत्तावधाना=एकाग्रमनाः।</strong></li>
<li>&lsquo;कर्तव्येष्ववहितेन भवता भवितव्यम्&rsquo; (प्र० च०)। <strong>उक्तोऽर्थः।</strong></li>
<li>&lsquo;लवणमेतदुदकेऽवधाय&rsquo; (छां० उ० ६।१२।३)। <strong>अवधाय न्यस्य।</strong></li>
<li>&lsquo;दक्षिणं बाहुमुद्धृत्य शिरोऽवधाय&rsquo; (गो० गृ० १।२।२)। <strong>अवधाय वेष्टयित्वा।</strong></li>
<li>&lsquo;प्रबद्धं हिरण्यं हवन्यामवधाय&rsquo; (का० श्रौ० १०।२।४)। <strong>हवन्यामवधाय=जुह्वां निधाय।</strong></li>
<li>&lsquo;कंसमपां पूरयित्वा सर्वौषधीः कृत्वा हस्ताववधाय,&rsquo; (गो० गृ० ३।२।३५)। <strong>हस्ताववधाय=हस्तौ निमग्नौ न्युब्जौ कारयित्वा।</strong></li>
<li>&lsquo;हिरण्यमवधाय&rsquo; (तास्वप्सु) (आश्व० गृ० २।९।६)। <strong>निक्षिप्य, न्यस्येत्यर्थः।</strong></li>
<li>&lsquo;पादाग्रे दृशमवधाय&rsquo; (मुद्रा० ५।१३)। <strong>दृशं निपात्येत्यर्थः।</strong></li>
<li>&lsquo;सोऽज्ञायमानः (धृष्टद्युम्नः) पुरुषानवधाय समन्ततः&rsquo; (भा० आदि० १९२।२)। <strong>अवधाय=अवस्थाप्य।</strong></li>
<li>&lsquo;गच्छावधानं नृपते ततो दुःखं प्रहास्यसि&rsquo; (भा० शां० २९।१६)। <strong>अवहितः समाहितो भवेत्याह।</strong></li>
<li>&lsquo;वयं तु तमृते वीरं वनेस्मिन्द्विपदां वर। अवधानं न गच्छामः काम्यके सह कृष्णया&rsquo; (भा० वन० ८६।१७)॥ <strong>अवधानं मनसः स्वास्थ्यम्।</strong></li>
<li>&lsquo;सैषा… यजमानस्य लोकेऽवहिता&rsquo; (तै० सं० १।७।१।१)। <strong>अवहिता=अवस्थिता।</strong></li>
<li>&lsquo;सोदकेन पात्रेणामृन्मयेनापिदध्यात्। यदि मृन्मयं स्यात्तृणं काष्ठं वाऽवदध्यात्&rsquo; (वाराह श्रौ० १।२।२।३४-३५)। <strong>अवदध्यादधो निदध्यात्।</strong></li>
<li>&lsquo;पारुष्यमवधीय माना&rsquo; (ब्रह्मगवी) (अथर्व० १२।५।३०)। <strong>अवधीयमाना व्रजमवरुध्यमाना। अन्तराधीयमानेति त्वक्षरार्थः।</strong></li>
<li>&lsquo;दासा बद्ध्वा नदीतोये दृष्टिहीनमवादधुः&rsquo; (बृ० दे० ४।२१)। <strong>अवादधुः=अधः क्षिप्तवन्तः।</strong></li>
</ul>
<h2 id="धव">धाव्</h2>
<ul>
<li>{अवधाव्}</li>
<li>धाव् (धावु गतिशुद्ध्योः)।</li>
<li>&lsquo;यत्ते गात्रादग्निना पच्यमानादभिशूलं निहतस्यावधावति&rsquo; (वा० सं० २५।३४)। <strong>अवधावति=अधस्ताद् गच्छति। ये तव शरीराद्रसबिन्दवो निष्क्रम्य निपतन्तीत्याह।</strong></li>
<li>&lsquo;अदो यदवधावत्यवत्कमधि पर्वतात्&rsquo; (अथर्व० २।३।१)। <strong>अवरुह्य भूमिं धावतीत्युक्तं भवति।</strong></li>
</ul>
<h2 id="अवधर">अवधीर्</h2>
<ul>
<li>{अवावधीर्}</li>
<li>अवधीर् (अवधीर गणेऽपठितः)।</li>
<li>&lsquo;अयं स ते तिष्ठति सङ्गमोत्सुको विशङ्कसे भीरु यतोऽवधीरणाम्&rsquo; (शा० ३।१४)। <strong>अवधीरणा=तिरस्कारः प्रत्याख्यानम्।</strong></li>
<li>&lsquo;अचेतनं नाम गुणं न लक्षयेन्मयैव कस्मादवधीरिता प्रिया&rsquo; (शा० ६।१२)। <strong>अवधीरिताऽवमानिता।</strong></li>
</ul>
<h2 id="ध-1">धू</h2>
<ul>
<li>{अवधू}</li>
<li>धू (धूञ् अवधूनने)।</li>
<li>&lsquo;अस्मे देवासोऽवधूनुता वसु&rsquo; (ऋ० १०।६६।१४)। <strong>हे देवा नोभि वसु प्रेरयत, यथा फलिनः पादपो वातादिना कम्पितोऽवपातयति फलानि तथा कुरुतेत्यर्थः।</strong></li>
<li>&lsquo;अव दस्यूँ रधूनुथाः।&rsquo; (ऋ० ८।१४।१४)। <strong>अवाधूनुथाः=अवाक्षिपः=अवाङ्मुखानपातयः=परासुवः।</strong></li>
<li>&lsquo;अपेत्य पत्रिभ्योऽवधूनोत्यवधूतमिति&rsquo; (का० श्रौ० २।४।२)। <strong>कृष्णाजिनमवधूनोति, तल्लग्नं धूल्यादिकं कृष्णाजिनकम्पनेन उत्करे पातयतीत्यर्थः।</strong></li>
<li>&lsquo;एवमनिर्ज्ञातानि दैवतान्यप्यवधूयन्ते&rsquo; (स्वप्न०१)। <strong>अवधूयन्ते=अवज्ञायन्ते=अवगण्यन्ते।</strong></li>
<li>&lsquo;विपरीतस्तु विद्वद्भिः स्वतन्त्रोप्यवधूयते&rsquo; (का० नी० १२।२)। <strong>अवमन्यते।</strong></li>
<li>&lsquo;रेणुः पवनावधूतः&rsquo; (रघु० ७।४३)। <strong>अवधूतः=विक्षिप्तः। इहावस्योपसर्गस्य नीचैस्त्वादिरर्थो नास्ति।</strong></li>
<li>&lsquo;लीलावधूतैश्चामरैः&rsquo; (मेघ० ३७)। <strong>अवधूतैरुपरि कम्पितैश्चलितैः।</strong></li>
<li>&lsquo;आलिङ्गन्योऽवधूतस्त्रिपुरयुवतिभिः।&rsquo; (ध्वन्यालोके २।५ व्याख्यायाम्)। <strong>अवधूतो हस्तक्षेपेण सहसा पराणुन्नः।</strong></li>
<li>&lsquo;अवधूतप्रणिपाताः&rsquo; (विक्रम० ३।५)। <strong>अवधूतो निराकृतोऽवहेलितः।</strong></li>
<li>&lsquo;आत्मानमवधूतं में विज्ञाय नृपपुङ्गवाः&rsquo; (रा० १।६६।२१)। <strong>अवधूतं तिरस्कृतम्।</strong></li>
<li>&lsquo;सुरवधूरवधूतभयाः शरैः&rsquo; (रघु० ९।२०)। <strong>अवधूतभयाः=निरस्तत्रासाः।</strong></li>
<li>&lsquo;गवाघ्रातमवधूतमवक्षुतम्&rsquo; (अन्नम्) (मनु० ५।१२५)। <strong>अवधूतम् पदावधूतं पदापसारितम्। यो विलङ्घ्याश्रमान्सर्वानात्मन्येव स्थितः पुमान्। अतिवर्णाश्रमी योगी अवधूतः स उच्यते॥</strong></li>
<li>&lsquo;अवधूतवेषः&rsquo; (भा० पु० १।१९।२५)। <strong>संन्यस्तवस्त्रः। परैर्भुक्तोभितानि वा जीर्णानि वसनानि यो वस्ते स तथोक्तः।</strong></li>
<li>&lsquo;पापम्…। अवधूय… गच्छेम स्वर्गमुत्तमम्&rsquo; (भा० वन० ५२।२०)। <strong>कम्पनेनेव परासूय पराकृत्येत्यर्थः। रुचिरोऽवधूनोतेः प्रयोगः।</strong></li>
<li>&lsquo;चण्डी मामवधूय पादपतितम्&rsquo; (विक्रम० ४।६७)। <strong>तिरस्कृत्य, उपेक्ष्य, अवज्ञायेत्यनर्थान्तरम्।</strong></li>
<li>&lsquo;अवधूय रसालमञ्जरीर्घनमादाय परागमञ्जसा&rsquo; (पारिजात० ११।३६)। <strong>अवपूर्वस्यापि धूञ् इह शुद्धे धात्वर्थे प्रयोगः। न तूपचरिते तिरस्कारार्थे। अवधूय ईषद् धूत्वा (धवित्वा)।</strong></li>
</ul>
<h2 id="ध-2">धृ</h2>
<ul>
<li>{अवधृ}</li>
<li>धृ (धृञ् धारणे)।</li>
<li>&lsquo;श्रूयतां धर्मसर्वस्वं श्रुत्वा चैवावधार्यताम्। आत्मनः प्रतिकूलानि परेषां न समाचरेत्&rsquo; (भा०)॥ <strong>अध्यवसीयतामित्यर्थः।</strong></li>
<li>&lsquo;वानप्रस्थस्य धर्मं ते कथयाम्यवधार्यताम्&rsquo; (मार्क० पु०)। <strong>अवहितं श्रूयतामित्यर्थः।</strong></li>
<li>&lsquo;न विश्वमूर्तेरवधार्यते वपुः&rsquo; (कु० ५।७८)। <strong>अवधार्यते=परिच्छिद्यते। इदमित्थम्भूतमिति निश्चीयते।</strong></li>
<li>&lsquo;द्विरुच्चारितं शतमप्यवधारयति&rsquo; (सुश्रुत० २।१६१।९)। <strong>अवधारयति=चिन्तयति।</strong></li>
<li>&lsquo;तत्रैवमवध्रियते सोम एवान्नम्&rsquo; (बृ० उ०)। <strong>अवध्रियते=अवसीयते=निश्चितं ज्ञायते।</strong></li>
<li>&lsquo;प्रकृतिपुरुषसंयोग एव साक्षाद् बन्धहेतुरवधारितः&rsquo; (साङ्ख्य० १।१८।५४)। <strong>अवधारितो निश्चितः।</strong></li>
<li>&lsquo;पुरैव पुंसाऽवधृतो धराज्वरः&rsquo; (भा० पु० १०।१।२२)। <strong>अवोऽस्थाने।</strong></li>
<li>&lsquo;सर्वत्र यदवधारेणोच्यते स एकान्तः&rsquo; (सुश्रुते)। <strong>अवधारेण=याथातथ्येन।</strong></li>
<li>&lsquo;अस्तीत्युत्पन्नसत्त्वस्यावधारणम् (नि० १।२।१०)। <strong>निश्चयोऽभ्युपगमः। विषादे विस्मये हर्षे कोपे दैन्येऽवधारणे। प्रसादनेऽनुकम्पायां द्विस्त्रिरुक्तं न दुष्यति॥ अवधारणं नियमो नियोगकरणम्।</strong></li>
<li>&lsquo;यावदवधारणे&rsquo; (पा० २।१८)। यावदमत्रं ब्राह्मणानामन्त्रयस्वेत्यत्रावधारणमियत्तापरिच्छेदः।**</li>
<li>&lsquo;तस्योपकरणं प्रमाणं प्रहरणं प्रधारणमवधारणं च खरपट्टादवगमयेत्&rsquo; (कौ० अ० ४।८।२४)। <strong>अवधारणम् इयत्ता।</strong></li>
</ul>
<h2 id="धवस">ध्वंस्</h2>
<ul>
<li>{अवध्वंस्}</li>
<li>ध्वंस् (ध्वंसु अवस्रंसने गतौ च)।</li>
<li>&lsquo;ध्वान्तं तमोऽवदध्वसे हते&rsquo; (वृत्रे) (ऋ० १०।११३।७)। <strong>अवदध्वसे=अवस्तादगच्छत्। चूर्णैरवध्वंसयति अवचूर्णयति। अवध्वंसयति=अवकिरति।</strong></li>
<li>&lsquo;यः परुषः पारुषेयोऽवध्वंस इवारुणः&rsquo; (अथर्व० ५।२२।३)। <strong>अवध्वंसो रजश्चूर्णं वा। क्वचिदवध्वंसः परित्यागमाह। तत्रावो ध्वंसस्यासाकल्यमाह।</strong></li>
</ul>
<h2 id="नम">नम्</h2>
<ul>
<li>{अवनम्}</li>
<li>नम् (णम् प्रह्वत्वे शब्दे च)।</li>
<li>&lsquo;सर्वो हि बिभ्यत्तस्या आसीदति अवनमति च&rsquo; (नि० २।९ इत्यत्र दुर्गः)। <strong>अवनमति प्रह्वी भवति।</strong></li>
<li>&lsquo;अद्य प्रभृत्यवनताङ्गि तवास्मि दासः&rsquo; (कु० ५। )।</li>
<li>&lsquo;त्वय्यादातुं जलमवनते&rsquo; (मेघ० ४८)।</li>
<li>&lsquo;लिखन्नास्ते भूमिं बहिरवनतः प्राणदयितः&rsquo; (अमरु० ७)।</li>
<li>&lsquo;गलितनयनवारेर्याति पादावनामम्&rsquo; (शिशु० ११।३५)। <strong>पादावनामं याति=चरणयोरवनतिं प्रणिपातं याति। सर्वत्र विस्पष्ट उदितचर एवार्थः।</strong></li>
<li>&lsquo;दुरितमवनतानां दुर्निरोधं निरुन्धन्&rsquo; (विश्व० च० १४।१७०)। <strong>अवनतानां प्रणतानाम्, भक्तानाम्। अत्रार्थे प्रः प्रशस्यः।</strong></li>
</ul>
<h2 id="नश">नश्</h2>
<ul>
<li>{अवनश्}</li>
<li>नश् (णश अदर्शने)</li>
<li>&lsquo;अवनेशुः कुरूणां हि वीर्याणि अर्जुनाद् भयात्&rsquo; (भा० ४।१७२८)। <strong>अवनेशुः=तिरोभावं जग्मुः।</strong></li>
</ul>
<h2 id="नह">नह्</h2>
<ul>
<li>{अवनह्}</li>
<li>नह् (णह बन्धने)।</li>
<li>&lsquo;अवनद्धं श्नथितमप्स्वन्तः&rsquo; (अथर्व० १।११६।२४)। <strong>अवनद्धम्=पिहितम्=आच्छन्नम्।</strong></li>
<li>&lsquo;सवालधानेन चर्मणावनह्य&rsquo; (का० श्रौ० १३।३।१६)। <strong>उक्तोऽर्थः।</strong></li>
<li>&lsquo;गदा हेमपट्टावनद्धा&rsquo; (भा०)।</li>
<li>&lsquo;चर्मावनद्धं दुर्गन्धि पूर्णं मूत्रपुरीषयोः&rsquo; (मनु० ६।७६)। <strong>चर्मावनद्धं चर्मणाच्छादितम्।</strong></li>
<li>&lsquo;यूपं कृत्वा तु मलयमवनाहं च तक्षकम्&rsquo; (भा० द्रोण० २०२।७३)। <strong>अवनाहम्=त्रिवेणुयुगबन्धनरज्जुम्।</strong></li>
</ul>
<h2 id="नज">निज्</h2>
<ul>
<li>{अवनिज्}</li>
<li>निज् (णिजिर् शौचपोषणयोः)।</li>
<li>&lsquo;तस्मात् पाणी अवनेनेवित&rsquo; (श० ब्रा० १।२।१।२३)। <strong>शुन्धतीत्याह। प्रायेण निजिर्निःपूर्वः प्रयुज्यते। अत्रावपूर्वः। अर्थे तु न कश्चिद्विशेषः। केवलमवशब्दः शोधनजलस्यावपातं द्योतयति।</strong></li>
<li>&lsquo;अन्यत्रापि&ndash;उत्सादनं च गात्राणां स्नापनोच्छिष्टभोजने। न कुर्याद् गुरुपुत्रस्य पादयोश्चावनेजनम्&rsquo; (मनु० २।२०९)॥ <strong>अवनेजनम्=प्रक्षालनम्।</strong></li>
<li>&lsquo;पादमवनेनिजे&rsquo; (ऐ० ब्रा० ८।२७)। <strong>प्रक्षालयामासेत्यर्थः।</strong></li>
<li>&lsquo;तस्य (मनोः) अवनेनिजानस्य मत्स्यः पाणी आपेदे&rsquo; (श० ब्रा० १।८।१।१)। <strong>अवनेनिजानस्य=प्रक्षालयतः।</strong></li>
</ul>
<h2 id="न">नी</h2>
<ul>
<li>{अवनी}</li>
<li>नी (णीञ् प्रापणे)।</li>
<li>&lsquo;मन्थे सम्पातमवनयेत्&rsquo; (छां० उ०)। <strong>सम्पातं हुतावशेषमासिञ्चेदित्यर्थः।</strong></li>
<li>&lsquo;तं (पूर्णं ग्रहम्) न स्तूयमानेऽवनयेत्&rsquo; (श० ब्रा० ४।२।४।६)। <strong>स्तुतौ प्रवर्तमानायां होतुश्चमसे नावर्जयेदित्युक्तं भवति।</strong></li>
<li>&lsquo;उच्छेषणं वल्मीकवपायामवनयेत्&rsquo; (तै० ब्रा० १।८।६।२)। <strong>उक्तोऽर्थः।</strong></li>
<li>&lsquo;आहुतेराहुतेस्तु सम्पातं मूर्धनि वध्वा अवनयेत्&rsquo; (गो० गृ० २।३।७)। <strong>सम्पातः=शेषः। अवनयेत्=निपातयेत्।</strong></li>
<li>&lsquo;मन्थे संस्रवमवनयति&rsquo; (श० ब्रा० १४।९।३।४)। <strong>आसिञ्चति।</strong></li>
<li>&lsquo;उदपात्रेऽक्षतान् अवनीय&rsquo; (शां० गृ० १।२२।१२)।</li>
<li>&lsquo;अपः श्वभ्रेऽवनयति&rsquo; (का० श्रौ० १६।३।२)।</li>
<li>&lsquo;ऋबीसे अत्रिमश्विनावनीतमुन्निन्यथुः&rsquo; (ऋ० १।११६।८)। <strong>अवनीतमधः पातितम्।</strong></li>
<li>&lsquo;युवमत्रयेऽवनीताय&rsquo; (ऋ० १।११८।७)। <strong>उक्तोऽर्थः।</strong></li>
<li>&lsquo;अश्वान्प्रोक्षत्यपोऽवनीयमानान्&rsquo; (का० श्रौ० १४।३।३)। <strong>अवनीयमानान्=प्रवणं नीयमानान्। जलेऽवतार्यमाणान् इत्यर्थः। अवनायस्तु निपातनम् इत्यमरः। अवोदोर्नियः (पा० ३।३।२६)। इत्यवपूर्वान्नयतेर्घञ्।</strong></li>
<li>&lsquo;अरण्ये मुनिभिर्जुष्टे अवनेया भविष्यसि&rsquo; (रा० उ० ४६।९)। <strong>अवनेया रथादवरोप्य प्रापणीया। सीतां प्रति सौमित्रेरुक्तिः।</strong></li>
</ul>
<h2 id="न-1">नु</h2>
<ul>
<li>{अवनु}</li>
<li>नु (णु स्तुतौ)।</li>
<li>&lsquo;असश्चतः शतधारा अभिश्रियो हरिं नवन्तेऽव ता उदन्युवः&rsquo; (ऋ० ९।८६।२७)। <strong>अवनवन्ते=गच्छन्ति=सङ्गच्छन्ति। अयमुपसर्गकृतो धात्वर्थबाधः।</strong></li>
</ul>
<h2 id="नद">नुद्</h2>
<ul>
<li>{अवनुद्}</li>
<li>नुद् (णुद प्रेरणे)।</li>
<li>&lsquo;कुरूनवानोदयिष्यस्त्वं न त्वां व्यसनमाव्रजेत्&rsquo; (भा० द्रोण० ८६।६)। <strong>कुरूनचोदयिष्यस्त्वमिति पाठान्तरम्। तन्निर्दोषम्।</strong></li>
</ul>
<h2 id="पत">पत्</h2>
<ul>
<li>{अवपत्}</li>
<li>पत् (पत्लृ गतौ)।</li>
<li>&lsquo;सोपि हंसो गदां गृह्य रथात्तस्मादवापतत्&rsquo; (हरि० ३।१२४।१२)। <strong>अवाप्लवत, अवास्कन्दत्, अवाकूर्दतेत्यर्थः।</strong></li>
<li>&lsquo;अवपतन्तीरवदन् दिव ओषधयस्परि&rsquo; (ऋ० १०।९७।१७, वा० सं० १२।९१)। **अवपतन्तीः=अवपतन्त्यः। <strong>अवाचीनं पतन्त्य इत्यर्थः।</strong></li>
<li>&lsquo;श्येनावपातमवपत्य&rsquo; (प्र० च०)। <strong>अवपत्य=सरभसमवतीर्य।</strong></li>
<li>&lsquo;जलं कूलावपातेन प्रसन्नं कलुषायते&rsquo; (मृच्छ० ९।२४)। <strong>कूलावपातः=रोधःपतनम्। अवपातस्तु हस्त्यर्थे गर्ते छन्ने तृणादिना (यादवो वैजयन्त्याम्)।</strong></li>
<li>&lsquo;रोधांसि निघ्नन्नवपातमग्नः करीव वन्यः परुषं ररास&rsquo; (रघु० १६।७८)। <strong>अवपाते गजग्रहणार्थे गर्त इति मल्लिनाथः।</strong></li>
<li>&lsquo;अवपाताननमग्नं मृगमिव कोभ्युद्धरिष्यति माम्&rsquo; (अवदा० जा०, २४, ४)। <strong>अवपातोऽवटः।</strong></li>
<li>&lsquo;तस्मिंस्तत्रावपतिते महिष्यः केशवस्य याः&rsquo; (हरि० २।१०८।५)। <strong>अवपतिते=अवतीर्णे।</strong></li>
<li>&lsquo;केशकीटावपतितं क्षुतं श्वभिरवेक्षितम्&rsquo; (भा० अनु० २३।६)। <strong>केशकीटा अवपतिता उपरि पतिता यत्र तत्।</strong></li>
<li>&lsquo;लघूनुन्नमयन्भावान् गुरूनप्यवपातयन्&rsquo; (कथा० २५।४२)। <strong>अवपातयन्=अवनमयन्। (प्रभञ्जनः)।</strong></li>
</ul>
<h2 id="पद">पद्</h2>
<ul>
<li>{अवपद्}</li>
<li>पद् (पद गतौ)।</li>
<li>&lsquo;पूष्णश्चक्रं न रिष्यति न कोशोऽवपद्यते&rsquo; (ऋ० ६।५४।३)। <strong>अवपद्यते=अधः पतति, भ्रंशते।</strong></li>
<li>&lsquo;जामिमृत्वा माऽवपत्सि लोकात्&rsquo; (अथर्व० ६।१२०।२)। <strong>माऽवपत्सि=मा पप्तम्, स्वर्गाल्लोकान्मा प्रच्योषि।</strong></li>
<li>&lsquo;कर्तमवपदात्यप्रभुः&rsquo; (ऋ० ९।७३।९)। <strong>गर्तमवपततीत्याह।</strong></li>
<li>&lsquo;अवपद्यन्तामेषामायुधानि&rsquo; (अथर्व० ८।८।२०)। <strong>नश्यन्त्वित्यर्थः।</strong></li>
<li>&lsquo;ये गर्भा अवपद्यन्ते&rsquo; (अथर्व० ५।१७।७)। <strong>अवपतन्ति। प्रच्यवन्तेऽवस्रवन्तीत्यर्थः।</strong></li>
<li>&lsquo;न्यङ्ङुत्तानोऽवपद्यते न&rsquo; (ऋ० ४।१३।५)। <strong>अवपद्यते=भ्रंशते=अधः पतति।</strong></li>
<li>&lsquo;उत्क्रामातः पुरुष माऽवपत्थाः&rsquo; (अथर्व० ८।१।४)। <strong>माऽवपत्थाः=मा स्म नीचैर्गच्छः।</strong></li>
<li>&lsquo;मोषु देवा अदः स्वरवपादि दिवस्परि&rsquo; (ऋ० १।१०५।३)। <strong>दिवस्परि दिवः सकाशाद्भ्रष्टं मा भूदित्याह।</strong></li>
<li>&lsquo;यावन्तः स्तोका अवापद्यन्त&rsquo; (तै० ब्रा० २।१।१।१)। <strong>स्तोका बिन्दवोऽपतन्नित्यर्थः।</strong></li>
<li>&lsquo;ब्रह्मा घृते हिरण्यमवपद्यते&rsquo; (लौ० गृ० ३६।६)। <strong>अवपद्यतेऽवष्टभ्नातीति देवपालष्टीकाकारः।</strong></li>
<li>&lsquo;यदि कीटोऽवपद्येत&rsquo; (आप० श्रौ० ९।१।२।३९)। <strong>अग्निहोत्रस्य सान्नायस्योपरि पतेद् इत्याह।</strong></li>
<li>&lsquo;अथ ग्रन्थिं करोतीन्द्रस्य ध्रुवोऽसीति नेदवपद्याता इति&rsquo; (श० ब्रा० ३।६।१।२५)। <strong>नेदवपद्यातै=विकीर्णो विषितो विस्रस्तो मा भूदिति।</strong></li>
<li>&lsquo;गर्भः सह जरायुणाऽवपद्यताम्&rsquo; (लौ० गृ० ३३।३)। <strong>अवपद्यताम्=अधो गच्छतु। निष्क्रामत्विति तात्पर्यार्थः।</strong></li>
<li>&lsquo;अव भेषज पादय इमां संविवृत्सति&rsquo; (अथर्व० ८।६।१६)। <strong>अवपादय=नाशय।</strong></li>
<li>&lsquo;क्षतं कीटावपन्नं च यच्चोच्छिष्टाचितं भवेत्&rsquo; (भा० शल्य० ४३।२६) <strong>कीटावपन्नम्=यस्योपरि कीटोऽवपन्नः पतितस्तद्।</strong></li>
<li>&lsquo;पक्षिजग्धं गवाघ्रातमवधूतमवक्षुतम्। केशकीटावपन्नं च मृत्प्रक्षेपेण शुध्यति&rsquo; (मनु० ५।१२५)॥</li>
<li>&lsquo;केशकीटावपन्नम्&rsquo; (गौ० ध० २।८।९)। <strong>उक्तोऽर्थः।</strong></li>
<li>&lsquo;तस्मादेवं विदुषे ब्राह्मणायैवं चक्रुषे न क्षत्रियो द्रुह्येत्, नेद्राष्ट्रादवपद्येयम्&rsquo; (ऐ० ब्रा० ८।२३)। <strong>नेदवपद्येयम्=भ्रष्टो मा भूवम्।</strong></li>
<li>&lsquo;तस्माद् विभक्ताः स्तोका अव पद्यन्त&rsquo; (तै० सं० ६।३।९)। <strong>अवपद्यन्ते ऽधःपतन्ति। स्तोका बिन्दवः।</strong></li>
<li>&lsquo;ते (गर्भाः) प्रतिहृता नावपद्यन्ते&rsquo; (छां० उ० २।९।६)। <strong>अवपद्यन्ते पतन्ति।</strong></li>
<li>&lsquo;यदप्स्ववापद्यत&rsquo; (तै० ब्रा० २।२।९।४)। <strong>अवापद्यत अपतत्। न्यमज्जत्।</strong></li>
<li>&lsquo;अन्धा तमांस्यव पादयैनान्&rsquo; (अथर्व० ९।२।१०)। <strong>तमस्सु पातयेत्यर्थः।</strong></li>
<li>&lsquo;तस्या वाचोऽवपादादबिभयुः&rsquo; (तै० ब्रा० १।५।१२।१)। <strong>अवपादोऽधस्तात्पातोऽवपातः।</strong></li>
<li>&lsquo;त्राध्वं कर्तादवपदो यजत्राः&rsquo; (ऋ० २।२९।६)। <strong>अवपदः पतनात्। अवपद् इति क्विबन्तम्।</strong></li>
</ul>
<h2 id="प">पा</h2>
<ul>
<li>{अवपा}</li>
<li>पा (पा पाने)।</li>
<li>&lsquo;अयं मित्राय वरुणाय शन्तमः सोमो भूत्ववपानेषु&rsquo; (ऋ० १।१३६।४)। <strong>अवनतं पानमवपानमिति सायणः। अवनम्य पानमित्यर्थः।</strong></li>
<li>&lsquo;अस्मिन्त्सु सोमेऽवपानमस्तु ते&rsquo; (ऋ० १०।४३।२)।</li>
<li>&lsquo;गौराद् वेदीयाँ अवपानमिन्द्रो विश्वाहेद् याति सुतसोममिच्छन्&rsquo; (ऋ० ७।९८।१)। <strong>अवपानम्=पानस्थानं पल्वलादि।</strong></li>
<li>&lsquo;ऋश्यो न तृष्यन्नवपानमा गहि&rsquo; (ऋ० ८।४।१०)।</li>
<li>&lsquo;माप स्थातं महिषेवावपानात्&rsquo; (ऋ० १०।१०६।२)। <strong>उक्तोऽर्थः। ऋश्यो मृगः।</strong></li>
<li>&lsquo;ऋश्यो न तृष्यन्नवपानमा गहि&rsquo; (ऋ० ८।४।१०)। <strong>अवपानं ग्रहचमसादिपात्रेष्ववनीतं सोमम्। ऋश्यपक्षे ऽवगाह्य पीयतेऽत्रेत्यवपानं पलवलादि।</strong></li>
</ul>
<h2 id="प-1">पा</h2>
<ul>
<li>{अवपा}</li>
<li>पा (पाल् लुगागमः)।</li>
<li>&lsquo;अवपालितोऽरक्षितो भवतीति कोशकाराः।&rsquo;</li>
</ul>
<h2 id="पशय">पाशय्</h2>
<ul>
<li>{अवपाशय्}</li>
<li>पाशय् (पाश+णिच्)।</li>
<li>&lsquo;शमीशाखाभिरास्तीर्य दृढपाशावपाशिताम्&rsquo; (रा० ३।१५।२२)। <strong>अवपाशितां सर्वतो बद्धाम्। अत्रोपसर्गस्य प्रसिद्धार्थस्य बाधः।</strong></li>
</ul>
<h2 id="पड">पीड्</h2>
<ul>
<li>{अवपीड्}</li>
<li>पीड् (पीड अवगाहने)।</li>
<li>&lsquo;ततोऽस्य जानुना पृष्ठमवपीड्य बलादिव&rsquo; (भा० १।६२९२)। <strong>अवपीड्य=आबाध्य।</strong></li>
<li>&lsquo;ममज्जेव मही तस्य भूरिभारावपीडिता&rsquo; (भा० पु० १।३७।१०)। <strong>अवपीडिता=अवगाढा।</strong></li>
<li>&lsquo;(नेत्रे) पार्श्वावपीडिते&rsquo; (सुश्रुत० २।१०४।४)। <strong>पार्श्वयोः प्रान्तयोरवगाढे इत्याह।</strong></li>
<li>&lsquo;अवपीड इति नस्यभेदः&rsquo; (सुश्रुत० २।४२।८)।</li>
<li>&lsquo;वेगान्तरेषु चावपीडं दद्यात्&rsquo; (सुश्रुत० चि० ५।२७)।</li>
<li>&lsquo;अवपीडो हितश्चात्र वचाभागाधिकायुतः&rsquo; (सुश्रुत० उत्तर० २६।१४)। <strong>अवपीड्य दीयते इत्यवपीडो नस्यभेदः।</strong></li>
</ul>
<h2 id="प-2">पॄ</h2>
<ul>
<li>{अवपॄ}</li>
<li>पॄ (पॄ पालनपूरणयोः)।</li>
<li>&lsquo;मधुमेदोऽवपूर्णा च पृथिवी&rsquo; (हरि० ३।२६।५४)। <strong>अवपूर्णा=पूर्णा। इहावशब्दो नार्थं धातोर्विशिनष्टि। मधुभेदोम्बुपूर्णा चेति  पाठान्तरम्।</strong></li>
</ul>
<h2 id="पल">प्लु</h2>
<ul>
<li>{अवप्लु}</li>
<li>प्लु (प्लुङ् गतौ)।</li>
<li>&lsquo;द्रोणाय व्यसृजद् राजन् स रथादव अवपुप्लुवे&rsquo; (भा० द्रोण० १२७।५३)। <strong>पुप्लुवेऽवततार।</strong></li>
<li>&lsquo;सिंहासनादवप्लुत्य&rsquo; (बृ० श्लो० सं० २।८७)। <strong>प्लुत्याऽवतीर्येत्यर्थः।</strong></li>
<li>&lsquo;अवप्लुत्य रथात् कृष्णः&rsquo; (भा० पु० १०।७८।३)। <strong>उक्तोऽर्थः।</strong></li>
<li>&lsquo;अवप्लुत्य पदानि षट् स्वरथं पुनरास्थितः&rsquo; (भा० द्रोण० १४।७४)। <strong>अवप्लुत्य=अवतीर्य गत्वा।</strong></li>
<li>&lsquo;रथादवप्लुत्य ततोऽभ्यधावत्&rsquo; (भा० वन० २६९।१०)।</li>
<li>&lsquo;अवप्लुतः सिंह इवाचलाग्रात्&rsquo; (भा० भीष्म० ८५।३८)। <strong>अवफूर्दितः।</strong></li>
<li>&lsquo;धर्मवांस्त्वमधर्मज्ञ सतां मार्गादवप्लुतः&rsquo; (भा० सभा० ४१।२०)। <strong>अवप्लुतः=प्रच्युतः=भ्रष्टः=विचलितः।</strong></li>
<li>&lsquo;अवप्लुतौ रथोपस्थाद्युधामन्यूत्तमौजसौ&rsquo; (भा० द्रोण० १३०।४१)। <strong>अवप्लुतौ=अवतीर्णौ।</strong></li>
<li>&lsquo;अवप्लुतः स्यादाविःपृष्ठो वा&rsquo; (आश्व० गृ० २।१।५)। <strong>अवप्लुतः=निमग्नः (धृते)।</strong></li>
<li>&lsquo;अवप्लुतम्&rsquo; (भा० शल्य० ५७।१९)। <strong>प्रहारवञ्चनार्थं नम्रीभूय निःसरणमवप्लुतमिहोक्तम्।</strong></li>
</ul>
<h2 id="बध">बाध्</h2>
<ul>
<li>{अवबाध्}</li>
<li>बाध् (बाधृ लोडने)।</li>
<li>&lsquo;अङ्गुष्ठाभ्यां चावबाधते&rsquo; (भूमिम्) (का० श्रौ० ३।१।७)। <strong>अवबाधते अवपीडयति।</strong></li>
</ul>
<h2 id="बध-1">बुध्</h2>
<ul>
<li>{अवबुध्}</li>
<li>बुध् (बुध अवगमने)।</li>
<li>&lsquo;विधुरावबोधाः (स्कन्दपु० का० ४।३०।८४)। <strong>विधुरो विश्लिष्टः (नष्ट इत्यर्थः) अवबोधोऽज्ञानं यैषां त इति रामानन्दष्टीकाकारः। अन्यत्र दुर्लभोऽयमर्थः।</strong></li>
</ul>
<h2 id="बह">बृह्</h2>
<ul>
<li>{अवबृह्}</li>
<li>बृह् (बृह बृहि वृद्धौ)।</li>
<li>&lsquo;तदात्मन्व्यतिषजत्यवबर्हाय (शां० ब्रा० ७।९)। <strong>अवबर्हाय=अविप्रयोगाय।</strong></li>
</ul>
<h2 id="बनध">बन्ध्</h2>
<ul>
<li>{अवबन्ध्}</li>
<li>बन्ध् (बन्ध बन्धने)।</li>
<li>&lsquo;अवबन्धो हि बुद्धस्य कर्मभिर्नोपपद्यते&rsquo; (भा० शां० ३३१।५२)। <strong>अवबन्धो नीचो देहबन्धः।</strong></li>
<li>&lsquo;अवबन्धः&rsquo; (सुश्रुते २।३०६।१२)। **नेत्रपात्रयोः स्तम्भोऽवबन्ध **इहोक्तः।</li>
<li>&lsquo;प्रसितः प्रसक्तो यस्तत्र नित्यमेवावबद्धः स उच्यते&rsquo; (पा० २।३।४४) <strong>सूत्रे काशिकायाम्।</strong></li>
<li>&lsquo;शुक्रशोणितयोरवबन्धः&rsquo; (सुश्रुत० शारीर० ३।१०)। <strong>अवबन्धोऽप्रवृत्तिः।</strong></li>
<li>&lsquo;जानामि यस्मिंश्च जनेऽवबद्धं कामेन सुग्रीवमसक्तमद्य&rsquo; (रा० ४।३३।५३)। <strong>अवबद्धं बद्धम् आसक्तम्। असक्तमनवरतम्।</strong></li>
</ul>
<h2 id="बध-2">बुध्</h2>
<ul>
<li>{अवबुध्}</li>
<li>बुध् (बुध अवगमने, बुधिर् बोधने)।</li>
<li>&lsquo;यश्चाधरोत्तरानर्थान् विगीतान्नावबुध्यते&rsquo; (मनु० ८।५३)। <strong>अवबुध्यते=सम्यग् जानाति।</strong></li>
<li>&lsquo;दैवतमन्तरेण न शक्यो देवतापदार्थः सम्यगवबोद्धुम्&rsquo; (नि० ७।१ इत्यत्र दुर्गवचनम्)। **अवबोद्धुं साकल्येनावगन्तुम्। **</li>
<li>&lsquo;तत्र मे कौशलं सर्वमवबुद्धं विशाम्पते&rsquo; (भा० वि० ३।१०)।</li>
<li>&lsquo;तत्त्वावबोधैकरसो न तर्कः&rsquo; (विक्रम०)। <strong>उक्तोऽर्थः।</strong></li>
</ul>
<h2 id="भष">भाष्</h2>
<ul>
<li>{अवभाष्}</li>
<li>भाष् (भाष व्यक्तायां वाचि)।</li>
<li>&lsquo;इत्युक्तास्ते ततः सर्वे समन्तादवभाषिरे&rsquo; (भा० स्वर्गा० २।४०)। <strong>अवशब्दो धात्वर्थं न विशिनष्टि। द्वित्वाभाव आर्षः।</strong></li>
</ul>
<h2 id="भज">भुज्</h2>
<ul>
<li>{अवभुज्}</li>
<li>भुज् (भुजो कौटिल्ये)।</li>
<li>&lsquo;अवभुग्नभोगिफणमण्डलां भुवम्&rsquo; (१५।५४)। <strong>अवभुग्नमवनमितम्।</strong></li>
</ul>
<h2 id="भ">भृ</h2>
<ul>
<li>{अवभृ}</li>
<li>भृ (भृञ् भरणे)।</li>
<li>&lsquo;दीक्षान्तोऽवभृथः&rsquo; (अमरः)। <strong>अवभ्रियते यज्ञोऽनेनेति व्युत्पत्तेः। इहावशब्द उत्तरपदार्थस्य न्यूनतां नाह यथान्यत्र। रूढश्चायं प्रयोगो नापवाद्यः।</strong></li>
<li>&lsquo;यदी घृतेभिराहुतो वाशीमग्निर्भरत उच्चाव च&rsquo; (ऋ० ८।१९।२३)। <strong>अवभरते अनुच्चैः करोति। वाशीं शब्दम्।</strong></li>
</ul>
<h2 id="म">मा</h2>
<ul>
<li>{अवमा}</li>
<li>मा (माङ् माने)।</li>
<li>&lsquo;रत्नसारफल्गु-कुप्यानामर्घ-प्रतिवर्णकमानप्रतिमानोन्मानावमानभाण्डं… निबन्धपुस्तकस्थं कारयेत्&rsquo; (कौ० अ० २।७।२)। <strong>अवमानं गाम्भीर्यम्।</strong></li>
</ul>
<h2 id="मन">मन्</h2>
<ul>
<li>{अवमन्}</li>
<li>मन् (मन ज्ञाने मनु अवबोधने)।</li>
<li>&lsquo;जगन्मङ्गलमात्मानं कथं त्वमवमन्यसे&rsquo; (उत्तर० ७।८)। <strong>अवजानासि, अवगणयसीत्यर्थः।</strong></li>
<li>&lsquo;योऽवमन्येत ते मूले हेतुशास्त्राश्रयाद् द्विजः&rsquo; (मनु० २।११)। <strong>उक्तोऽर्थः।</strong></li>
</ul>
<h2 id="मन-1">मान्</h2>
<ul>
<li>{अवमान्}</li>
<li>मान् (मान पूजायाम्)।</li>
<li>&lsquo;भिक्षेत भिक्षां प्रथमं या चैनं नावमानयेत्&rsquo; (मनु० २।५०)। <strong>प्रत्याख्यानेन न तिरस्कुर्यात्।</strong></li>
</ul>
<h2 id="मह">मिह्</h2>
<ul>
<li>{अवमिह्}</li>
<li>मिह् (मिह सेचने)।</li>
<li>&lsquo;नरो हितमव मेहन्ति पेरवः&rsquo; (ऋ० ९।७४।४)। <strong>अवस्तान्नीचै र्वर्षन्ति।</strong></li>
</ul>
<h2 id="मच">मुच्</h2>
<ul>
<li>{अवमुच्}</li>
<li>मुच् (मुच्लृ मोक्षणे)।</li>
<li>&lsquo;मेखलामवमुञ्चते&rsquo; (गो० गृ० ३।४।२३)। <strong>अवमुञ्चते=अधस्तान्मुञ्चते=अवतारयति। अवमुक्तोपानत्कः=अवमुक्ते परिहृते उपानहौ येन सः।</strong></li>
<li>&lsquo;अवमुच्य स्ववक्षोभ्यो रुक्मं तस्मै तदा ददुः&rsquo; (बृ० दे० ५।७२)। <strong>अवमुच्य अवतार्य।</strong></li>
</ul>
<h2 id="मरचछ">मूर्च्छ</h2>
<ul>
<li>{अवमूर्च्छ}</li>
<li>मूर्च्छ (मुर्छा मोहसमुच्छ्राययोः)।</li>
<li>&lsquo;कस्मादेषां कलहो नावमूर्च्छेत्&rsquo; (भा० उ० २९।३)। <strong>अवमूर्च्छेत्=वर्धेत। अत्र मूर्च्छतेः केवलस्य योऽर्थः समुच्छ्रायलक्षणः स एवावपूर्वस्य। अपि वाऽवो विशेषकः स्यात्। नावमूर्च्छेत्=नापकृष्येत, न शाम्येत्। अवोऽसाकल्ये।</strong></li>
</ul>
<h2 id="मज">मृज्</h2>
<ul>
<li>{अवमृज्}</li>
<li>मृज् (मृजू शुद्धौ)।</li>
<li>&lsquo;अथ यदन्तर्यामं हुत्वा। अवाञ्चमवमार्ष्टि&rsquo; (श० ब्रा० ४।५।५।६)। <strong>अवमार्ष्टि=अवस्तान्मार्ष्टि=शोधयति।</strong></li>
<li>&lsquo;सर्वं तूष्णीमनुक्रामन्नुच्च मार्ष्टि अव च मार्ष्टि&rsquo; (बौ० श्रौ० २।१८।३६)। <strong>उन्मार्ष्टि=ऊर्ध्वभागे मार्ष्टि। अवमार्ष्टि=अवस्तादधोभागे मार्ष्टि।</strong></li>
<li>&lsquo;इमा ते वाजिन्नवमार्जनानि&rsquo; (ऋ० १।१६३।१५)। <strong>अवमृज्यतेऽनेनेत्यवमार्जनमवमर्दनसाधनम्। कङ्कतविशेषः।</strong></li>
</ul>
<h2 id="मद">मृद्</h2>
<ul>
<li>{अवमृद्}</li>
<li>मृद् (मृद क्षोदे)।</li>
<li>&lsquo;शत्रुबलावमर्दनः&rsquo; (रा० ३।३५।११४)। <strong>अवमर्दनः= विध्वंसकः।</strong></li>
<li>&lsquo;हस्तपादावमर्दनम्&rsquo; (पञ्चत०)। <strong>उद्वर्तनमित्यर्थः।</strong></li>
</ul>
<h2 id="मश">मृश्</h2>
<ul>
<li>{अवमृश्}</li>
<li>मृश् (मृश आमर्शने आमर्शनं स्पर्शः)।</li>
<li>&lsquo;अवमृशन्ती कलहंसकान्&rsquo; (काद०)। <strong>परामृशन्ती स्पृशन्तीत्यर्थः।</strong></li>
<li>&lsquo;तद्धावमृश्य न विवेद&rsquo; (छां० उ० ६।१३।१)। <strong>अवमृश्य=अन्विष्य।</strong></li>
<li>&lsquo;तद्धावमृश्य न विवेद&rsquo; (छां० उ० ६।१३।१)। <strong>पुस्तके कृतन्यासमिदं भूयोवैशद्यायेहानूद्यते। तल्लवणं सलिलेऽन्तरवहितमभितः स्पृष्ट्वा न विवेद न लेभ इत्यर्थः।</strong></li>
</ul>
<h2 id="यज">यज्</h2>
<ul>
<li>{अवयज्}</li>
<li>यज् (यज देवपूजासंगतिकरणादानेषु)।</li>
<li>&lsquo;तांस्ते यज्ञस्य मायया सर्वान् (वरुणस्य पाशान्) अवयजामहे&rsquo; (तै० ब्रा० ३।१०।८।२)। <strong>अवयजामहे=यज्ञकर्मणा पराणुदामः।</strong></li>
<li>&lsquo;सुन्वानो हि ष्मा यजत्यव द्विषः&rsquo; (ऋ० १।३३।७)। <strong>उक्तचर एवार्थः।</strong></li>
<li>&lsquo;अव देवानां यज हेडो अग्ने&rsquo; (अथर्व० १९।३।४)। <strong>अवयज=तिरस्कुरु। यजतिः पूजाकर्मा। अवस्तद्वैपरीत्यकृत्। पूजायाश्च वैपरीत्यमनादरः पराक्रिया।</strong></li>
<li>&lsquo;यदेनश्चकृमा वयमिदं तदवयजामहे&rsquo; (वा० सं० ३।४५)। <strong>अवयजामहे=अपनोदयामः=अपाकुर्मः।</strong></li>
<li>&lsquo;या ते अग्ने सूर्ये शुचिः प्रिया तनूर्या दिवि याऽऽदित्ये या बृहति या जागते छन्दसि तां त एतेनावयजे&rsquo; (आप० श्रौ० ५।४।१६।४)। <strong>अवयजे=यजे=पूजयामि। अत्रानर्थकोऽवः।</strong></li>
<li>&lsquo;यदेकस्याधि धर्मणि तस्यावयजनमसि&rsquo; (वा० सं० २०।१७)।</li>
<li>&lsquo;या तेषामवया दुरिष्टिः&rsquo; (अथर्व० २।३५।१)। <strong>अवया अवयजनं यागाननुष्ठानम् इति सायणः। अपकर्षवचनोऽवोऽत्र नञर्थे वर्तते। साधीयसी खल्वेषा वृत्तिः।</strong></li>
<li>&lsquo;अवेष्टा दन्दशूकाः&rsquo; (श० ब्रा० ५।४।१।१) <strong>अवेष्टा दूरीकृता अपनुन्नाः।</strong></li>
<li>&lsquo;प्रजाः सृष्ट्वांहोऽवयज्य सोऽकामयत वृत्रं हन्यामिति&rsquo; (मै० सं० १।१०।१४)। <strong>अंहोऽवयज्य=अंहोऽवेज्य=पाप्मानं विपूय।</strong></li>
<li>&lsquo;यथोदितमेव वरुणमव यजते&rsquo; (तै० सं० ६।३।१२)। <strong>अवयजते यजते। अव इह विशेषको न, तद्विरलम्।</strong></li>
</ul>
<h2 id="य">या</h2>
<ul>
<li>{अवया}</li>
<li>या (या प्रापणे)।</li>
<li>&lsquo;अव देवैर्देवकृतमेनोऽयासिषम्&rsquo; (वा० सं० ३।४८)। <strong>अवयासिषम्=अवायासिषम्=अवानैषमित्यर्थः।</strong></li>
<li>&lsquo;वरुणस्य हेडोऽवयासिसीष्ठाः&rsquo; (ऋ० ४।१।४)। <strong>वरुणस्य क्रोधमपनेषीष्ठा इत्याह।</strong></li>
<li>&lsquo;नू चित्सुदानुरवयासदुग्रान्&rsquo; (ऋ० ६।६६।५)। <strong>अवयासत्=अपगमयेत्।</strong></li>
<li>&lsquo;अवययुरमरस्त्रियोऽस्य यत्नं विजयफले विफलं तपोधिकारे&rsquo; (कि० १०।१५)। <strong>अवययुः=अवजग्मुः।</strong></li>
<li>&lsquo;न जनोऽयमित्यवयये च स तापसैः&rsquo; (कि० १२।१५)। <strong>अवयये=जज्ञे। कर्मणि लिट्।</strong></li>
<li>&lsquo;अथवा धर्ममसुबोधसमयमवयात बालिशाः&rsquo; (शिशु० १५।१९)। <strong>अवयात=जानीत।</strong></li>
<li>&lsquo;भवा मरुद्भिरवयातहेडाः&rsquo; (ऋ० १।१७१।६)। <strong>अवयातहेडाः=शमितक्रोधः।</strong></li>
<li>&lsquo;अवयाता सदमिद् दुर्मतीनाम्&rsquo; (ऋ० १।१२९।११)। <strong>अवयाता=अपाकर्ता=शमयिता।</strong></li>
<li>&lsquo;अवयाता हरसो दैव्यस्य&rsquo; (अथर्व० २।२।२)। <strong>अवयाता=अपगमयिता=शमयिता। उभयत्रान्तर्णीतण्यर्थको यातिः।</strong></li>
<li>&lsquo;नेह भद्रं रक्षस्विने नावयै नोपया उत&rsquo; (ऋ० ८।४७।१२)। <strong>अवयै=अवयातुम्=इतोऽपवर्तितुम्=अपसर्प्तुम्। उपयै=उपयातुमुपसर्प्तुम्।</strong></li>
<li>&lsquo;उद्यानं ते पुरुष नावयानम्&rsquo; (अथर्व० ८।१।६)। <strong>अवयानम्=अवाङ्गमनम्।</strong></li>
<li>&lsquo;कलाजातं हि सर्वं त्वमवयास्यसि मे वरात्&rsquo; (स्कन्दपु० का० ४।८६।८०)। <strong>अवयास्यसि अवैष्यसि ज्ञास्यसि।</strong></li>
</ul>
<h2 id="यस">यस्</h2>
<ul>
<li>{अवयस्}</li>
<li>यस् (यसु प्रयत्ने)।</li>
<li>&lsquo;देवस्य हेडोऽवयासिसीष्ठाः&rsquo; (ऋ० ४।१।४)। <strong>अपनयेत्यर्थः। अवपूर्वो यासिर्विनाशे वर्तत इति सायणः।</strong></li>
</ul>
<h2 id="य-1">यु</h2>
<ul>
<li>{अवयु}</li>
<li>यु (यु मिश्रणामिश्रणयोः)।</li>
<li>&lsquo;अवयुवती&rsquo; (नि० ४।११)। <strong>वियुञ्जाने।</strong></li>
<li>&lsquo;ययोरन्याऽघानि द्वेषांस्यवयावयति&rsquo; (नि० ९।४२।१)। <strong>अवयावयति अवमिश्रयति, अपनयति, पराकरोति, अपाकरोति।</strong></li>
</ul>
<h2 id="रध">राध्</h2>
<ul>
<li>{अवराध्}</li>
<li>राध् (राध साध संसिद्धौ)।</li>
<li>&lsquo;अवैतेनारात्सीरसौ स्वाहा&rsquo; (अथर्व० ५।६।६)। <strong>अवरात्सीः=अवारात्सीः=व्यृध्यसि=न भवसि=न सिध्यसि=न सिद्धार्थो भवसि।</strong></li>
<li>&lsquo;यथैव षडवराध्नोति स रिक्तः&rsquo; (ऐ० ब्रा० ३।७)। <strong>षट् छब्दो वषट्कारमाह। अवराध्नोति समृद्ध्यभावमाप्नोति।</strong></li>
</ul>
<h2 id="र">री</h2>
<ul>
<li>{अवरी}</li>
<li>री (रीङ् स्रवणे)।</li>
<li>&lsquo;अवरीणो धिक्कृतश्चापीत्यमरः।&rsquo;</li>
</ul>
<h2 id="रच">रुच्</h2>
<ul>
<li>{अवरुच्}</li>
<li>रुच् (रुच दीप्तौ प्रीतौ च)।</li>
<li>&lsquo;अदो यदवरोचते चतुष्पक्षमिवच्छदिः&rsquo; (अथर्व० ३।७।३)। <strong>अवभासते। अवशब्दो रोचनस्यासाकल्यमाह। एवं विरोचते इत्यस्य प्रतिद्वन्द्वि भवत्यवरोचत इति।</strong></li>
</ul>
<h2 id="रज">रुज्</h2>
<ul>
<li>{अवरुज्}</li>
<li>रुज् (रुजो भङ्गे)।</li>
<li>&lsquo;अवरुज्य ययौ गुल्मान्पथस्तस्य समीपजान्&rsquo; (भा० आदि० १५१।३)। <strong>अवरुज्य=अवभज्य=नीचैर्भग्नान् कृत्वा।</strong></li>
<li>&lsquo;परश्वधैः शाल इवावरुग्णाः&rsquo; (भा० कर्ण० ८२।५)। <strong>अवरुग्णोऽधोभग्नः।</strong></li>
</ul>
<h2 id="रद">रुद्</h2>
<ul>
<li>{अवरुद्}</li>
<li>रुद् (रुदिर् अश्रुविमोचने)।</li>
<li>&lsquo;अवक्षुतमवरुदितं तथा श्राद्धे च वर्जयेत्&rsquo; (भा० अनु० ९१।४१)। <strong>यस्योपरि अश्रूणि पतितानि तद् (अन्नम्) अवरुदितमुच्यते।</strong></li>
</ul>
<h2 id="रध-1">रुध्</h2>
<ul>
<li>{अवरुध्}</li>
<li>रुध् (रुधिर् आवरणे)।</li>
<li>&lsquo;स ह गवां सहस्रमवरुरोध&rsquo; (बृ० उ० ३।१।१)। <strong>व्रजेऽपिदधौ। कथं तर्हीमौ द्वौ प्रधानशब्दौ युगपदवरुध्येते ( )। नियम्येते इत्यर्थः। गामवरुणद्धि व्रजम्। यदा प्रवेशयतीत्यर्थस्तदा (ऽधिकरणस्य) कर्मसंज्ञा विहिता (पा० १।४।५१ सूत्र न्यासे)।</strong></li>
<li>&lsquo;स्रोतसां वर्त्मान्यवरुध्यन्ते गर्भेण&rsquo; (सुश्रुते १।३२८।८)। <strong>अवरुध्यन्ते=पिधीयन्ते।</strong></li>
<li>&lsquo;आव श्मशा रुधद्वाः&rsquo; (ऋ० १०।१०५।१)। <strong>अपोरुणदित्याह। अपां गतिं रुद्धवानित्यर्थः।</strong></li>
<li>&lsquo;समुदायनिपातनाच्चार्थविशेषेऽवरुध्यन्ते&rsquo; (द्विदण्ड्यादयः) (पा० ५।४।१२८ सूत्रे काशिकायाम्)। <strong>अवरुध्यन्ते=नियम्यन्ते।</strong></li>
<li>&lsquo;यस्य चार्थेऽवरुध्यसे&rsquo; (रा० २।३०।९)। <strong>अवरुध्यसे=वार्यसे=बहिष्क्रियसे=अपनुद्यसे।</strong></li>
<li>&lsquo;सा मेऽमुष्मादिदमवरुन्ध्यात्&rsquo; (कौ० उ० २।३)। <strong>अवरुन्ध्यात्=प्रापयेत्=प्रासादयेत्=उपनमयेत्।</strong></li>
<li>&lsquo;सर्वेषां छन्दसां वीर्यमवरुन्धे&rsquo; (ऐ० ब्रा० १।१)। <strong>प्राप्नोतीत्यर्थः। अवरोधः प्राप्तिरिति षड्गुरुशिष्यः।</strong></li>
<li>&lsquo;चुम्ब्यते शतकृत्वोऽवरुध्यते सहस्रकृत्वः&rsquo; (ध्वन्यालोके १।१४ व्याख्यायाम्)। <strong>अवरुध्यते=आलिङ्ग्यते। तेऽर्चन्तः श्राम्यन्तश्चेरुः।</strong></li>
<li>&lsquo;अमृतत्वमवरुरुत्समानाः&rsquo; (श० ब्रा० १०।४।३।६)। <strong>अवरुरुत्समाना अवरोद्धुं प्राप्तुमिच्छन्तः, ईप्सन्त इत्यर्थः। निगदितरूपैर्जलधरजालैस्त्र्यहमवरुद्ध द्व्यहमथवाऽहः।</strong></li>
<li>&lsquo;यदि वियदेवं भवति सुभिक्षम्…&rsquo; (बृ० सं० २४।२०)। <strong>अवरुद्धमाच्छादितम्।</strong></li>
<li>&lsquo;अन्यक्षेत्रे अवरुद्धं चरन्तम्&rsquo; (अथर्व० ३।३।४)। <strong>अवरुद्धं शत्रुभिर्निरुद्धमिति सायणः।</strong></li>
<li>&lsquo;अथ बोधिसत्त्वस्तथेत्यस्मै प्रतिश्रुत्य यत्र ते नृपसुतास्तेनावरुद्धास्तत्रैवाभिजगाम&rsquo; (अवदा० सुत० जा०)। <strong>अवरुद्धाः=निरुद्धाः।</strong></li>
<li>&lsquo;तासां चेदवरुद्धानां चरन्तीनां मिथो वने&rsquo; (मनु० ८।२३६)। <strong>अवरुद्धानां पालेन नियमितानाम्।</strong></li>
<li>&lsquo;अवरुद्धोऽचरत्पार्थो वर्षाणि त्रिदशानि च&rsquo; (भा०)। <strong>अवरुद्धः संवृताकारः।</strong></li>
<li>&lsquo;अवरुद्धा रथिनः केकयेभ्यः&rsquo; (भा० उ० २२।२०)। <strong>अवरुद्धाः=निष्कासिताः=निःसारिताः=निर्वासिताः। देव्यः परिणयाहृताः।</strong></li>
<li>&lsquo;अवरुद्धापि जयमत्यभिधाना&rsquo; (राज० ७।७२४)। <strong>अवरुद्धाऽन्तःपुरे निक्षिप्ता विधिवदनूढा।</strong></li>
<li>&lsquo;अवरुद्धासु दासीषु भुजिष्यासु तथैव च&rsquo; (याज्ञ० २।२९०)। <strong>पुरुषान्तरोपभोगतो निरुद्धाः सेवार्थं रक्षिता इति मिताक्षरा।</strong></li>
<li>&lsquo;प्रहर्षेणावरुद्धा सा व्याहर्तुं न शशाक ह&rsquo; (रा० ६।११३।१४)। <strong>हर्षपरीतां हर्षवशगां हर्षेण परवतीमाह।</strong></li>
<li>&lsquo;अवरुद्धं वने रामं दिष्ट्या त्वमनुगच्छसि&rsquo; (रा० २।११७।२२)। <strong>अवरुद्धं पित्रा नियुक्तमिति तिलकः।</strong></li>
<li>&lsquo;न शशाकोत्तरैर्वाक्यैरवरोद्धुं समुद्यतम्&rsquo; (रा० ३।१।३३)। <strong>अवरोद्धुम्=उपरोद्धुम्=नियन्तुम्।</strong></li>
<li>&lsquo;सर्वग्रहणं शूद्रावरोधनार्थम्&rsquo; (मनु० १।२ इत्यत्र मेधातिथिवचनम्)। <strong>अवरोध उपसङ्ग्रहः।</strong></li>
<li>&lsquo;बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छावमाचिरम्&rsquo; (भा० उ० ९८।२५)॥ <strong>अवरोधः=उपरोधः=अन्तरायः।</strong></li>
<li>&lsquo;अज्ञातचर्या बालानामवरोधश्च माधव&rsquo; (भा उ० ९०।५९)। <strong>अवरोधो राज्याप्रदानरूपो वृत्तिनिरोध इति नीलकण्ठः।</strong></li>
<li>&lsquo;अच्युतो रोधावरोधाद् ध्रुवो राष्ट्रे प्रतितिष्ठति&rsquo; (कौ० सू० ९८)। <strong>अवरोधोऽधः पातनम्, मज्जनम्।</strong></li>
<li>&lsquo;फेनायमानं स्रोतोवरोधः&rsquo; (सुश्रते)। <strong>अवरोधः=उपरोधः।</strong></li>
<li>&lsquo;निन्ये विनीतैरवरोधदक्षैः&rsquo; (कु० ७।७३)। <strong>अवरोधः शुद्धान्तः=अन्तःपुरम्।</strong></li>
<li>&lsquo;यस्यावरोधस्तनचन्दनानां प्रक्षालनाद् वारि विहारकाले&rsquo; (रघु० ६।४८)। <strong>अवरोधोन्तःपुरस्था योषितः। दुर्गावरोधः=शत्रुबलेन कृतो दुर्गरोधः।</strong></li>
<li>&lsquo;प्रतारं च समुद्रस्य रात्रौ लङ्कावरोधनम्&rsquo; (रा० १।४।३५)। <strong>प्रत्ययभेदो नार्थभेदः।</strong></li>
<li>&lsquo;मन्ये प्रकाशीकृतमूर्धजानि रणं प्रविष्टान्यवरोधनानि&rsquo; (ऊरु० १।३८)। <strong>अवरोधनानि=अन्तःपुरजनः।</strong></li>
<li>&lsquo;राजावरोधनवधूरवतारयन्तः&rsquo; (शिशु० ५।१८)। <strong>अवरोधनमन्तः पुरम्।</strong></li>
<li>&lsquo;अवरोधनानि सिन्धोः&rsquo; (शिशु० ८।८)। <strong>समुद्रमहिष्यो नद्य इत्यर्थः।</strong></li>
<li>&lsquo;योग्यः कन्यावरोधने&rsquo; (वि० पु० ६।१।१२)। <strong>भार्यात्वेन ग्रहण इत्यर्थः।</strong></li>
<li>&lsquo;यो वै संवत्सरस्यावरोधनं चोद्रोधनं च वेद&rsquo; (ऐ० ब्रा० ४।१४)। <strong>अंश आद्योऽवरोधः स्यात्।</strong></li>
<li>&lsquo;सर्वेषां कामानामवरुद्ध्यै&rsquo; (ऐ० ब्रा० २।१७)। <strong>अवरुद्धिः प्राप्तिः, तस्यै।</strong></li>
<li>&lsquo;अन्नाद्यस्यावरुद्ध्यै&rsquo; (जै० ब्रा० १।७८)। <strong>उक्तोऽर्थः।</strong></li>
<li>&lsquo;कस्य चित्त्वथ कालस्य साङ्काश्यादागतः पुरात्। मिथिलामवरोधकः…&rsquo; (रा० १।७१।१६)। <strong>अवरोधक आगतः=अवरोद्धुमागतः। अत्रार्थे परिवेष्टनरूपे केवलो रुधिरपि शक्यप्रयोगः।</strong></li>
<li>&lsquo;देवराज, दुरवरोधोऽयमनयोर्महावीरयोर्मिथो विमर्दः&rsquo; (महावीर० ६)। <strong>दुरवरोधो दुर्निवारः।</strong></li>
<li>&lsquo;तेनोद्वेगेन राजा तानवरुन्ध्यात्&rsquo; (कौ० अ० १।१०।१०)। <strong>अवरुन्ध्यात् आसेधेत्, निषिद्धस्वेच्छाचारान् निषिद्धस्वच्छन्दगतीन् कुर्यात्।</strong></li>
<li>&lsquo;तद् देवा विजित्यावरुरुत्समाना अन्वायन्&rsquo; (तै० सं० १।५।१)। <strong>अवरुरुत्समाना आत्मसात्कर्तुमिच्छन्तः।</strong></li>
<li>&lsquo;मर्म्मगतस्त्वगादिष्ववरुद्धत्वान्नोच्यते&rsquo; (सुश्रुत० सूत्र० २२।६)। <strong>अवरुद्धः संगृहीतः।</strong></li>
<li>&lsquo;अनवरुद्धा वा एतस्य विराड् य आहिताग्निः&rsquo; (तै० सं० १।७।६)। <strong>अनवरुद्धाऽस्वाधीना।</strong></li>
<li>&lsquo;अनवरुद्धस्यावरुद्ध्यै&rsquo; (तै० ब्रा० १।३।८)। <strong>अस्वीकृतस्य स्वीकृतय इत्याह।</strong></li>
<li>&lsquo;अथास्यैष स्वभक्षो न्यग्रोधस्यावरोधाः&rsquo; (ऐ० ब्रा० ७।३०)। <strong>शाखाभ्योऽवाङ्मुखत्वेन प्ररोहन्तोमूलविशेषा अवरोधाः।</strong></li>
<li>&lsquo;विततेव दूर्वाऽवरोधै र्भूम्यां प्रतिष्ठितेव&rsquo; (ऐ० ब्रा० ८।८)। <strong>उक्तोऽर्थः।</strong></li>
<li>&lsquo;नह्येकस्मिञ्शास्त्रे शक्यः सर्वशास्त्राणामवरोधः कर्तुम्&rsquo; (सुश्रुत० १।४।५)। <strong>अवरोध उपसङ्ग्रहः।</strong></li>
<li>&lsquo;राजा किल मामवरोधयिष्यति&rsquo; (कौ० अ० १२।२।२१)। <strong>शुद्धान्तेऽन्तः करिष्यति, अन्तः पुरगतां करिष्यति।</strong></li>
</ul>
<h2 id="रह">रुह्</h2>
<ul>
<li>{अवरुह्}</li>
<li>रुह् (रुह बीजजन्मनि)।</li>
<li>&lsquo;अस्माकमुत्तमं कृधीत्यादित्यमीक्षमाणो जपित्वाऽवरोहेत्&rsquo; (आश्व० गृ० २।६।१२)। <strong>अवरोहेत्=संसदं प्रपद्येत।</strong></li>
<li>&lsquo;यानासनस्थश्चैवैनमवरुह्याभिवादयेत्&rsquo; (मनु० २।२०२)। <strong>अवरुह्यावतीर्य।</strong></li>
<li>&lsquo;यौ व्याघ्राववरूढौ जिघत्सतः पितरं मातरं च&rsquo; (अथर्व० ६।१४०।९)। <strong>अवरूढौ=इत उपेतौ=अर्वाङ्मुखौ प्राप्तौ।</strong></li>
<li>&lsquo;यदत्रिर्वामवरोहन्नृबीसम्&rsquo; (ऋ० ५।७८।४)। <strong>अवरोहन्=अवगाहमानः=प्रविशन्।</strong></li>
<li>&lsquo;अवरोहशताकीर्णं वटमासाद्य तस्थतुः&rsquo; (रा० २।५२।९६)। <strong>अवरोहोऽवलम्बमानाः शाखा या भूमौ पुनर्मूलानि बध्नन्ति। अमरोप्याह=शाखाशिफाऽवरोहः स्यात्। शाखाया अवलम्बिनी शिफा।</strong></li>
<li>&lsquo;इतरेष्वागमाद् धर्मः पादशस्त्ववरोपितः&rsquo; (मनु० १।८२)। <strong>अवरोपितोऽवकलितो हीनः कृतः।</strong></li>
<li>&lsquo;शूनपाणिपादोदरमपगताक्षमुद्वृत्तनाभिमवरोपितं विद्यात्&rsquo; (कौ० अ० ४।६)। <strong>अवरोपितं शूलारोपितम्।</strong></li>
</ul>
<h2 id="लग">लग्</h2>
<ul>
<li>{अवलग्}</li>
<li>लग् (लगे सङ्गे)।</li>
<li>&lsquo;अवलगनरूपेणोपगम्य&rsquo; (तन्त्रा० १।३)।</li>
<li>&lsquo;कृशावलग्नसंलग्नसप्तकीसंभृतश्रियम्&rsquo; (शि० भा० २।५६)। <strong>अवलग्नम्=मध्यम्, उदरम्।</strong></li>
<li>&lsquo;क्षिप्तो हस्तावलग्नः प्रसभमभिहतः&rsquo; (ध्वन्यालोके ५।५१ व्याख्यायाम्)। <strong>अवलग्नः स्पृष्टः।</strong></li>
<li>&lsquo;स्कन्धावलग्नोद्धृतपद्मिनीकः&rsquo; (रघु० १६।६८)। <strong>अवलग्ना संसक्ता।</strong></li>
</ul>
<h2 id="लमब">लम्ब्</h2>
<ul>
<li>{अवलम्ब्}</li>
<li>लम्ब् (लबि अवस्रंसने)।</li>
<li>&lsquo;किं न पश्यसि, सर्वोऽयं जनस्त्वामवलम्बते&rsquo; (भट्टि० १८।४१)। <strong>त्वामवलम्बते=त्वत्सापेक्षः, त्वय्याधृतः।</strong></li>
<li>&lsquo;उर्वशी राजानमवलम्बते&rsquo; (विक्रम०)। <strong>राजशरीर आत्मानमवस्रंसयति।</strong></li>
<li>&lsquo;व्यवहारोऽयं चारुदत्तमवलम्बते&rsquo; (मृच्छ०)। <strong>चारुदत्तेन सम्बध्यत इत्यर्थः।</strong></li>
<li>&lsquo;सोऽयं क इति बुद्धिस्तु साजात्यमवलम्बते&rsquo; (भाषापरि०)। <strong>साजात्यं समानजातित्वमवलम्बतेऽपेक्षते।</strong></li>
<li>&lsquo;के भवन्तोऽवलम्बन्ते गर्ते ह्यस्मिन्नधोमुखाः&rsquo; (भा० आदि० १३।१६)। <strong>अवलम्बन्ते=निपतिताः।</strong></li>
<li>&lsquo;अन्तरेण तालुके। य एष स्तन इवावलम्बते&rsquo; (तै० उ० १।६।१)। <strong>अवलम्बतेऽन्तरा तिष्ठति।</strong></li>
<li>&lsquo;भूतं हित्वा च भाव्यर्थे योऽवलम्बेत मूढधीः&rsquo; (भा० आदि० २३३।१५)। <strong>अवलम्बेत=श्रयेत।</strong></li>
<li>&lsquo;शक्यमिदानीं जीवितमवलम्बितुम्&rsquo; (माल०)। <strong>अवलम्बितुम्=धर्तुम्।</strong></li>
<li>&lsquo;हस्तेऽवलम्ब्य तम्&rsquo; (कथा० १२१।१७६)। <strong>अवलम्ब्य-आदाय, गृहीत्वा।</strong></li>
<li>&lsquo;ययौ तदीयामवलम्ब्य चाङ्गुलिम्&rsquo; (रघु० ३।२५)। <strong>उक्तोऽर्थः।</strong></li>
<li>&lsquo;अवलम्ब्यापराः कण्ठे हरिम्&rsquo; (हरि० २।८८।२६)। <strong>अवलम्ब्य=आसज्य परिरभ्य।</strong></li>
<li>&lsquo;चित्रलेखाहस्तावलम्बिता&rsquo; (विक्रम० १)। <strong>अवलम्बिता=अवष्टब्धा।</strong></li>
<li>&lsquo;कनकशृङ्खलावलम्बिनी&rsquo; (मुद्रा० २)। <strong>अवलम्बिनी=अवस्रंसमाना।</strong></li>
</ul>
<h2 id="लख">लिख्</h2>
<ul>
<li>{अवलिख्}</li>
<li>लिख् (लिख अक्षरविन्यासे)।</li>
<li>&lsquo;नीवीमवलिखतो द्विगुणः&rsquo; (कौ० अ० १।७।२५)।</li>
<li>&lsquo;दारुमयानां पात्राणामुच्छिष्टसमन्वारब्धानामवलेखनम्&rsquo; (बौ० ध० १।६।१३।२६)। <strong>अवलेखनं धर्षणम्।</strong></li>
<li>&lsquo;यथा दन्तप्रक्षालनोत्सादनावलेखनानीति&rsquo; (आप० ध० ११२।८।५)। <strong>अवलेखनं कङ्कतादिना केशानां विभागेनावस्थापनम्।</strong></li>
<li>&lsquo;अञ्जनाभ्यञ्जनोन्मर्दस्त्र्यवलेखामिषं मधु&rsquo; (भा० पु० ७।१२।१२)। <strong>अवलेखा शरीरमृजा, अलङ्करणम्। अन्यत्र दुर्लभोऽत्रार्थे प्रयोगः।</strong></li>
<li>&lsquo;बहुशोऽवलिखेच्चापि वर्त्मास्योपगतं यदि&rsquo; (सुश्रुत० उत्तर० १२।२३)। <strong>अवलिखेत् विलिखेत् उल्लिखेत्। वर्त्म तुण्डम्। उपगतमुच्चतां गतमुपर्यागतम्।</strong></li>
</ul>
<h2 id="लप">लिप्</h2>
<ul>
<li>{अवलिप्}</li>
<li>लिप् (लिप उपदेहे)।</li>
<li>&lsquo;कर्णा याम्याः, अवलिप्ता रौद्राः, नभोरूपाः पार्जन्याः।&rsquo; <strong>अवलिप्ता दूषिताः। अवशब्दो लेपस्य दौष्ट्यमाह।</strong></li>
<li>&lsquo;भार्गव भार्गव ! अति हि नामावलिप्यसे&rsquo; (महावीर० ३)। <strong>अतिगर्वितोसीत्याह।</strong></li>
<li>&lsquo;गुरोरप्यवलिप्तस्य कार्याकार्यमजानतः। उत्पथं प्रतिपन्नस्य कार्यं भवति शासनम्&rsquo; (रा० २।२१।१३)। <strong>अवलिप्तस्य गर्वितस्य।</strong></li>
<li>&lsquo;अवलिप्तं मुखं ब्रह्मन् दिव्यान्गन्धान् बिभर्मि च&rsquo; (भा० आदि० १६७।३७)। <strong>अवलिप्तं दूषितं लालादिना। अवलेपः स्याद् गर्वे लेपने द्वेषणेपि चेति मेदिनी।</strong></li>
<li>&lsquo;अहंकृतावलिप्तैश्च प्रार्थ्यमानामिमां सुताम्&rsquo; (भा० आदि० १५८।११)। <strong>अहंकृतमहङ्कारः, तेनावलिप्तैर्दूषितैः।</strong></li>
<li>&lsquo;न मूखैर्नावलिप्तैश्च&rsquo; (संवसेत्) (मनु० ४।७९)। <strong>अवलिप्ता धनादिमदगर्विताः।</strong></li>
<li>&lsquo;केनान्येनावलिप्ताः&rsquo; (मुद्रा० ३।२७)। <strong>अवलिप्ताः=निबर्हिता:, निसूदिताः, हिंसिताः।</strong></li>
<li>&lsquo;अस्य गङ्गेऽवलेपस्य सद्यः फलमवाप्नुहि&rsquo; (हरि० १।२७।७)। <strong>अवलेपो गर्वः, दर्पः।</strong></li>
<li>&lsquo;रङ्गद्वारं गतोऽभूः कुपितकुवलयापीडनागावलीढम्&rsquo; (नारा० ७५।१)। <strong>अवलीढं पिहितं रुद्धम्।</strong></li>
</ul>
<h2 id="लह">लिह्</h2>
<ul>
<li>{अवलिह्}</li>
<li>लिह् (लिह आस्वादने)।</li>
<li>&lsquo;आसुरी वै दीर्घजिह्वी देवानां प्रातःसवनमवालेट्&rsquo; (ऐ० ब्रा० ८।४)। <strong>अवालेट्=किञ्चिदलिक्षदित्यर्थः।</strong></li>
<li>&lsquo;नोत्सहे परिभोगाय श्वावलीढं हविर्यथा&rsquo; (भा० ३।२९१)। <strong>उक्तोऽर्थः।</strong></li>
<li>&lsquo;नवयौवनावलीढावयवा&rsquo; (दशकु०)। <strong>यौवनाभिव्याप्तगात्रा। औपचारिकः प्रयोगः।</strong></li>
<li>&lsquo;अस्त्रज्वालावलीढप्रतिबलजलधेरन्तरौर्वायमाणे&rsquo; (वेणी० ३।७)। <strong>उदितचर एवार्थः।</strong></li>
<li>&lsquo;पापामचोक्षामवलेहिनीं च&rsquo; (भा० अनु० ११।१२)। <strong>अवलेहिनीम्=सृक्किणी लेलिहानाम्।</strong></li>
</ul>
<h2 id="ल">ली</h2>
<ul>
<li>{अवली}</li>
<li>ली (लीङ् श्लेषणे)।</li>
<li>&lsquo;कर्ण चापच्युतैर्बाणैर्बध्यमानास्तु सोमकाः। अवालीयन्त राजेन्द्र वेदनार्ता भृशार्दिताः&rsquo; (भा० कर्ण० २४।२६)॥ <strong>अबालीयन्त=अवानमन्, भुवमालिङ्गन्।</strong></li>
<li>&lsquo;दोषा: स्रोतस्ववलीयमाना घनोभावमापन्नाः&rsquo; (सुश्रुत० २।१९५।१०)। <strong>अवरुध्यमाना अप्रवहन्तोऽविसर्पन्तः।</strong></li>
<li>&lsquo;लज्जया त्ववलीयन्ती स्वेषु गात्रेषु मैथिली&rsquo; (रा० ६।९९।४३)। <strong>अवलीयन्ती=अवलीयमाना=सङ्कुचन्ती=प्रविशन्तीव।</strong></li>
<li>&lsquo;विहगादिभिरवलीनैः&rsquo; (बृ० सं० ५३।११४)। <strong>अवलीनैः=अवतीर्णैः।</strong></li>
<li>&lsquo;पुनर्वृक्षमवलीनो मन्थरकमब्रवीत्&rsquo; (तन्त्रा० २।४)। <strong>वृक्ष आलीनः, वृक्षमाश्रितः।</strong></li>
<li>&lsquo;आलानमवलीनानां वन्यानामिव दन्तिनाम्&rsquo; (यो० वा० ६ (२) ९३।७७)। <strong>अवलीनाः संलीना दुर्बलाः कृशाः।</strong></li>
<li>&lsquo;अवलीनः स निर्वाक्यो हनुमान् शिंशपाद्रुमे&rsquo; (रा० ५।२४।१४)। <strong>अवलीनश्छन्नः।</strong></li>
<li>&lsquo;चोरहतमन्ययूथप्रविष्टमवलीनं वा नष्टम्&rsquo; (कौ० अ० २।२९।१२)। <strong>अवलीनं विभ्रष्टं प्रच्युतम्।</strong></li>
</ul>
<h2 id="लप-1">लुप्</h2>
<ul>
<li>{अवलुप्}</li>
<li>लुप् (लुप्लृ छेदने)।</li>
<li>&lsquo;वृकवच्चावलुम्पेत।&rsquo; <strong>अवलुम्पेत=अवकृन्तेत्=सरभसमामृशेत्।</strong></li>
<li>&lsquo;अन्योन्यस्यावलुम्पन्ति सारमेया यथामिषम्। राजन्या भरतश्रेष्ठ भोक्तुकामा वसुन्धराम्&rsquo; (भा० भीष्म० ९।७३)॥ <strong>अवलुम्पन्ति=अपच्छिन्दन्ति आच्छिन्दन्ति।</strong></li>
<li>&lsquo;अवलुप्यमान इव दृष्टिपातैः&rsquo; (काद०)। <strong>औपचारिकः प्रयोगः।</strong></li>
</ul>
<h2 id="लक">लोक्</h2>
<ul>
<li>{अवलोक्}</li>
<li>लोक् (लोकृ दर्शने)।</li>
<li>&lsquo;नोलूकोप्यवलोकते यदि दिवा सूर्यस्य किं दूषणम्&rsquo; (भर्तृ०)।</li>
<li>&lsquo;वृतिं च तत्र कुर्वीत यामुष्ट्रो नावलोकयेत्&rsquo; (गौ० ध० सूत्रव्याख्यायां मिताक्षरायामुद्धृतः पाठः, मनौ ८।२३९ इत्यत्र तु… न विलोकयेदिति पाठः स्थितः)। <strong>वृतिं कण्टकादिमयीं तथोच्छ्रितां कुर्याद्यथोद्ग्रीवोपि क्रमेलकस्तां नातिपश्येदित्युक्तं भवति। अवशब्दोऽधोवचनः साम्प्रतम्।</strong></li>
<li>&lsquo;सलिलेष्ववलोकयत इवात्मानं प्रतिष्ठानस्य&rsquo; (विक्रम० २)। <strong>उच्चैः स्थितस्य प्रसन्नेषु वारिषु प्रतिबिम्बमात्मनो लभमानस्येत्यर्थः।</strong></li>
<li>&lsquo;आत्मानमात्मन्यवलोकयन्तम्&rsquo; (कु० ३।५०)।</li>
<li>&lsquo;धन्यास्म्यनुगृहीतास्मि देवैश्चाप्यवलोकिता। यत्…&rsquo; (मार्क० पु० १६।६५)॥ <strong>अवलोकिता=अनुध्याता=अनुकूलमीक्षिता।</strong></li>
<li>&lsquo;अप्यत्र ज्ञायन्ते पुत्रकृतका वृक्षाः। जानामि जानामि। अवलोकितपत्रका उल्लोकयितव्याः सम्प्रति संवृत्ताः&rsquo; (प्रतिमा ७)। <strong>अवलोकितपत्रका अधोनिक्षिप्ताभ्यां दृग्भ्यां शक्यदर्शनानि पत्रकाणि किसलयानि येषां ते तथाभूताः। स्थानेऽवस्य प्रयोगः। स्थानेतरां चोल्लोकयितव्यशब्द उच्छब्दस्य। अहो एवमुपसर्गेष्ववहितः कविः।</strong></li>
<li>&lsquo;सुरपतिगुरुणावलोकिते&rsquo; (बृ० सं० ५।६२)। <strong>अवलोकिते=प्रभाविते।</strong></li>
<li>&lsquo;अवलोकेषु वारीणां सहस्राणि शतानि च&rsquo; (भा० आदि० २१८।१८)। <strong>समाजग्मुरित्यनुषङ्गः।</strong></li>
<li>&lsquo;दीर्घिकावलोकनगवाक्षगता&rsquo; (माल०)। <strong>अधः स्थिता दीर्घिका यतो लोकयितुं शक्या स दीर्घिकावलोकनो गवाक्षस्तं गता तत्र स्थिता। दिगवलोकनप्रासादः। यत्र स्थितेन सर्वा दिशोऽवलोकयितुं शक्यन्ते स तथाभूतः।</strong></li>
<li>&lsquo;प्रेषितस्ते यदा वीर हनूमानवलोककः&rsquo; (रा० ६।१०१।१३)। <strong>अवलोककः=अन्वेषकः=स्पशः=चरः।</strong></li>
<li>&lsquo;सजलानि समाख्यानि सावलोकनकानि च&rsquo; (गृहाणि) (मात्स्यपु० १४०।५६)। <strong>अवलोकनकं गवाक्षः।</strong></li>
</ul>
<h2 id="लप-2">लिप्</h2>
<ul>
<li>{अवलिप्}</li>
<li>लिप् (लिप उपदेहे)।</li>
<li>&lsquo;रूप्यभाण्डं घनं सुषिरं वा सुवर्णार्धेनावलेपयेत्&rsquo; (कौ० अ० २।१३।४५) <strong>अदलेपयेत् उपदिह्यात्।</strong></li>
</ul>
<h2 id="लच">लोच्</h2>
<ul>
<li>{अवलोच्}</li>
<li>लोच् (लोचृ दर्शने)।</li>
<li>&lsquo;अवलोचनमिति कामवासनाया अभाव इति कोषः।&rsquo;</li>
</ul>
<h2 id="वद">वद्</h2>
<ul>
<li>{अववद्}</li>
<li>वद् (वद व्यक्तायां वाचि)।</li>
<li>&lsquo;मा श्रियोऽववादिष्मेति दुरववदं हि श्रेयसः&rsquo; (ऐ० ब्रा० ५।२२)। <strong>निन्दया मा हिंसिष्म, माऽवक्रुक्षामेति वाऽऽह। अववादस्तु निर्देशो निदेशः शासनं च तत् (अमरः)। कार्यमवलम्ब्य वादो वदनं कथनमववादः। किं मह्यभाक्तेति।</strong></li>
<li>&lsquo;एतमेव निष्ठावमववदितारमित्यब्रुवन्&rsquo; (ऐ० ब्रा० ५।१४)। <strong>अववदिता=अवच्छिद्य वदितुं समर्थः (सायणः)। अववदिता शिक्षकः। अवः सान्त्वन इति षड्गुरुशिष्यः।</strong></li>
<li>&lsquo;मा श्रियोऽववादिष्म&rsquo; (ऐ० ब्रा० १।२२)। <strong>मा निन्दिष्मेत्यर्थः।</strong></li>
</ul>
<h2 id="व">वा</h2>
<ul>
<li>{अववा}</li>
<li>वा (वा गतिगन्धनयोः)।</li>
<li>&lsquo;न्यग् वातोऽववाति&rsquo; (ऋ० १०।६०।११)। <strong>अववाति नीचैर्वाति। न्यवछब्दसमभिव्याहारादवोऽनर्थकः।</strong></li>
</ul>
<h2 id="व-1">वी</h2>
<ul>
<li>{अववी}</li>
<li>वी (गतिव्याप्तिप्रजनकान्त्यसनखादनेषु)।</li>
<li>&lsquo;अववेति सुक्षयं सुते मधु&rsquo; (ऋ० १०।२३।४)। <strong>अववेति=अन्वेषते।</strong></li>
</ul>
<h2 id="वष">वृष्</h2>
<ul>
<li>{अववृष्}</li>
<li>वृष् (वृषु सेचने)।</li>
<li>&lsquo;यस्याग्निहोत्रं स्रुच्युन्नीतमुपरिष्टादववर्षेत्&rsquo; (श० ब्रा० १२।४।२।१०)। <strong>अग्निहोत्रमिति द्वितीयान्तम्।</strong></li>
<li>&lsquo;यस्याग्निहोत्रमववर्षेत्&rsquo; (आप० श्रौ० ९।१।२।४०)। <strong>होमार्थद्रव्यस्योपरिवर्षबिन्दुर्निपतेदित्युभयत्र साधारणोऽर्थः।</strong></li>
</ul>
<h2 id="वयध">व्यध्</h2>
<ul>
<li>{अवव्यध्}</li>
<li>व्यध् (व्यध ताडने)।</li>
<li>&lsquo;अवाजुष्टान् विध्यति कर्ते अव्रतान्&rsquo; (ऋ० ९।७३।८)। <strong>अवविध्यति=अधः क्षिपति।</strong></li>
<li>&lsquo;अवविद्धं तौग्र्यमप्स्वन्त&rsquo; (ऋ० १।१८२।६)। <strong>अवविद्धम्=अवहितम्=निपातितम्=अधः क्षिप्तम्।</strong></li>
</ul>
<h2 id="शद">शद्</h2>
<ul>
<li>{अवशद्}</li>
<li>शद् (शद्लृ शातने)।</li>
<li>&lsquo;अग्नेर्व्यवशादमन्वसुरा व्यवशेदुः&rsquo; (श० ब्रा० २।१।२१६)। <strong>व्यवशेदुः=विशशरुः=विशीर्णा अभूवन्।</strong></li>
<li>&lsquo;ये प्रत्यञ्चः शम्याया अवशीयन्ते&rsquo; (तै० सं० १।८।१)। <strong>अवशीयन्ते ऽवपतन्ति।</strong></li>
</ul>
<h2 id="शस">शस्</h2>
<ul>
<li>{अवशस्}</li>
<li>शस् (शसु हिंसायाम्)।</li>
<li>&lsquo;अवशसा निःशसा यत्पराशसोपारिम जाग्रतो यत्स्वपन्तः&rsquo; (अथर्व० ६।४५।२)। <strong>अवशसा अवस्ताद् हिंसनेन। अवपूर्वाच्छसेः क्विप्।</strong></li>
</ul>
<h2 id="शष">शिष्</h2>
<ul>
<li>{अवशिष्}</li>
<li>शिष् (शिष्लृ विशेषणे, शिष असर्वोपयोगे)।</li>
<li>&lsquo;पूर्णस्य पूर्णमादाय पूर्णमेवावशिष्यते&rsquo; (बृ० उ० ५।१।१)।</li>
<li>&lsquo;कियदवशिष्टं रजन्याः&rsquo; (शा० ४)। <strong>उर्वरितमित्यर्थः।</strong></li>
</ul>
<h2 id="शष-1">शुष्</h2>
<ul>
<li>{अवशुष्}</li>
<li>शुष् (शुष शोषणे)।</li>
<li>&lsquo;अद्यापि नावशुष्यन्ति प्रदेशे रघुनन्दन&rsquo; (कृताभिषेकैर्न्यस्ता वल्कलाः) (रा० ३।७४।२७)। <strong>अल्पमपि न शुष्का इत्यर्थः।</strong></li>
</ul>
<h2 id="शय">श्यै</h2>
<ul>
<li>{अवश्यै}</li>
<li>श्यै (श्यैङ् गतौ)।</li>
<li>&lsquo;नावश्यायः पपातोर्व्याम्&rsquo; (भा० आदि० १७३।४०)। <strong>अवश्यायस्तुषारबिन्दवः।</strong></li>
<li>&lsquo;अवश्यायावसिक्तस्य पुण्डरीकस्य चारुताम्&rsquo; (उत्तर० ६।२०)।</li>
</ul>
<h2 id="शर">श्रि</h2>
<ul>
<li>{अवश्रि}</li>
<li>श्रि (श्रिञ् सेवायाम्)।</li>
<li>&lsquo;अधिश्रयणावश्रयणान्तादिः पूर्वापरीभूतो व्यापारकलापः पाकादिशब्दवाच्यः&rsquo; (सा० द० १ )। <strong>अवश्रयणमधः श्रयणम्।</strong></li>
</ul>
<h2 id="शरनथ">श्रन्थ्</h2>
<ul>
<li>{अवश्रन्थ्}</li>
<li>श्रन्थ् (श्रन्थ विमोचनप्रतिहर्षयोः)।</li>
<li>&lsquo;उदुत्तमं वरुण पाशमस्मदवाऽधमं वि मध्यमं श्रथाय&rsquo; (अथर्व० १।८।४।६९)। <strong>अवश्रथाय=अवश्रथान=अवस्तान्मोचय।</strong></li>
</ul>
<h2 id="सञज">सञ्ज्</h2>
<ul>
<li>{अवसञ्ज्}</li>
<li>सञ्ज् (षञ्ज सङ्गे)।</li>
<li>&lsquo;त्रिवृद् दर्भमयं पवित्रं कृत्वा वसूनां पवित्रमसीति शाखायां शिथिलमवसजति मूले मूलान्यग्रेऽग्राणि&rsquo; (आप० श्रौ० १।२।६।८)। <strong>अवसजति=ईषल्लग्नं करोति। अवः सङ्गस्यापूर्णतामाह, सा च शिथिलमित्यनेन क्रियाविशेषणेन प्रागेवोक्तेति नार्थोऽवेन।</strong></li>
<li>&lsquo;अवसक्तः पितुस्तेऽद्य मृतः स्कन्धे भुजङ्गमः&rsquo; (भा० आदि० ४१।३)। <strong>स्कन्धेऽवसक्तः=स्कन्धे निहितः।</strong></li>
<li>&lsquo;अशिथिलमपराऽवसज्य कण्ठे&rsquo; (शिशु० ७।१६)। <strong>गाढमालिङ्गयेत्यर्थः।</strong></li>
<li>&lsquo;अविज्ञातावसक्तेन दूषिता मम वाससा&rsquo; (मृच्छ० १।५४)। <strong>अवसक्तेन कृतेषत्स्पर्शेन। अवशब्दः सङ्गस्यासाकल्यमाह।</strong></li>
<li>&lsquo;नागदन्तावसक्ता वीणा&rsquo; (का० सू० १।४।४)। <strong>अवसक्ताऽवलम्बिता।</strong></li>
<li>&lsquo;अवसज्य शिलां कण्ठे समुद्रं तर्त्तुमिच्छसि&rsquo; (रा० ३।४७।४१)। <strong>अवसज्य बद्ध्वा। अवशब्दः सम्यगर्थे स्यादनर्थको वा।</strong></li>
<li>&lsquo;स्वं चावसङ्गं पथि निर्मुमुक्षुः&rsquo; (सौन्दर० ५।५)। <strong>अवसङ्ग आसङ्गः।</strong></li>
</ul>
<h2 id="सद">सद्</h2>
<ul>
<li>{अवसद्}</li>
<li>सद् (षद्लृ विशरणगत्यवसादनेषु)।</li>
<li>&lsquo;अव द्रोणानि घृतवन्ति सीद&rsquo; (ऋ० ९।९६।१३)। <strong>अवसीद=अवतिष्ठस्वेति सायणः।</strong></li>
<li>&lsquo;आस्तिकः सततं शृण्वन्न कृच्छ्रेष्ववसीदति&rsquo; (भा० आदि० २।६२)। <strong>नावसीदति=न मुह्यति।</strong></li>
<li>&lsquo;न हीङ्गितज्ञोऽवसरेऽवसीदति&rsquo; (कि० ४।२०)। <strong>वचनावसरे न वाचं नियच्छति। अवश्यं वक्तव्यं वक्तीति तात्पर्यार्थः।</strong></li>
<li>&lsquo;नास्त्युद्यमसमो बन्धुः कृत्वा यं नावसीदति&rsquo; (भर्तृ० २।८६)। <strong>अवसीदति=विपद्यते=नश्यति।</strong></li>
<li>&lsquo;कथमेत्य विपर्ययं करिणीं पङ्कमिवावसीदति&rsquo; (कि० २।६)। <strong>कथं विवेकिनी ते मतिरविवेकं प्राप्य नश्यतीत्याह।</strong></li>
<li>&lsquo;सीदतामपि कौन्तेय न कीर्तिरवसीदति&rsquo; (भा० शां० ७५।२६)। <strong>अवसीदति विशीर्यते नश्यति। विशरणगत्यवसादनेषु धातुः पठितः। उपसर्गा द्योतका इत्यव उपसर्गो धातोरर्थमेकत्र नियच्छति। इदमेव द्योतकत्वम्।</strong></li>
<li>&lsquo;स रथो धनुषः क्षोभादतीव ह्यवसीदति&rsquo; (भा० कर्ण० ३४।१००)। <strong>अवसीदति=न्यञ्चति, मज्जति।</strong></li>
<li>&lsquo;नावसीदति यथा गुरु प्रयोजनम्&rsquo; (काद०)। <strong>नावसीदति=न विहन्यते, न नश्यति।</strong></li>
<li>&lsquo;सर्वमस्मत्कुटुम्बमवसीदेत्&rsquo; (दशकु०)। <strong>अवसीदेत्=नश्येत्।</strong></li>
<li>&lsquo;उद्धरेदात्मनाऽऽत्मानं नात्मानमवसादयेत्&rsquo; (गीता ६।५)। <strong>अवसादो हर्षोत्सादो मनोग्लानिः। आत्मानं क्षीणोत्साहं न कुर्यादित्याह।</strong></li>
<li>&lsquo;चित्तं हि स्वकार्यादवसादयन्ति&rsquo; (यो० सू० १।५० भाष्ये)। <strong>निर्विण्णं कृत्वोपरमयन्ति विनिवर्तयन्तीत्यर्थः।</strong></li>
<li>&lsquo;तृतीयोऽत्यन्तमात्मानमाचार्यकुलेऽवसादयन्&rsquo; (छां० उ० २। २३।१)। <strong>अवसादयन् क्लिश्नन्। श्राम्यन्नित्यर्थः।</strong></li>
<li>&lsquo;वैद्यासनावसादः&rsquo; (सुश्रुत० १।१०९।८)। <strong>अवसादः=अधः स्थापनम्।</strong></li>
<li>&lsquo;स्वरावसादः&rsquo; (सुश्रुत० २।२६६।२०)। <strong>स्वरस्योपक्षय इत्यर्थः।</strong></li>
<li>&lsquo;धर्यावसादेन हृतप्रसादा वन्यद्विपेनेव निदाघसिन्धुः&rsquo; (कि० ३।३८)। <strong>धैर्यावलोपः=धैर्यच्युतिः।</strong></li>
<li>&lsquo;बन्धनाच्चावसादान्मे श्रेयः प्रायोपवेशनम्&rsquo; (रा० ४।५५।११)। <strong>अवसादः खेदः (शारीरो मानसश्च)।</strong></li>
<li>&lsquo;अलं स्वपक्षावसादशङ्कया&rsquo; (माल० १)। <strong>अवसादो भङ्गः पराजयः।</strong></li>
<li>&lsquo;नन्दनं वानरेन्द्राणां रक्षसामवसादनम्&rsquo; (रा० ६।१०८।१२)। <strong>अवसादनं हर्षापकर्षकारकम्, चेतोग्लानिकरम्।</strong></li>
<li>&lsquo;अवसादनमिति त्वग्रोगस्य कण्डूयायाः कृत्रिमैरुपायैरुत्पादनम्&rsquo; (सुश्रुत० २।३॥२०)।</li>
<li>&lsquo;उत्सन्नमृदुमांसानां व्रणानामवसादनम्&rsquo; (सुश्रुते)। <strong>संरोहतो व्रणस्योपर्युपजातस्य मांसस्यापाकरणमिहावसादनमुक्तम्।</strong></li>
<li>&lsquo;अति प्रबलपिपासावसन्नानि&rsquo; (काद०)। <strong>अवसन्नानि=क्षीणशक्तिकानि।</strong></li>
<li>&lsquo;कान्तारेष्ववसन्नानाम्&rsquo; (भा० वि० ६।२०)। <strong>हतोत्साहानामित्यर्थः।</strong></li>
<li>&lsquo;पित्रोः सकाशमवसन्नदृशोर्निनाय&rsquo; (रघु० ९।७७)। <strong>अवसन्नदृशोः=नष्टदर्शनयोः=अन्धयोः।</strong></li>
<li>&lsquo;ततस्तेष्ववसन्नेषु सेनापतिषु पञ्चसु&rsquo; (रा० ५।४६।३८)। <strong>अवसन्नेषूपरतेषु।</strong></li>
<li>&lsquo;काश्यपस्तमथावोचदवसन्नोऽसि खेचर&rsquo; (बृ० श्लो० सं० ३।१२३)। <strong>अवसन्नोऽधरीभूत:=पराजितः।</strong></li>
<li>&lsquo;अपन्नदन्नवसन्नवृथामांसानि&rsquo; (गौ० ध० २।८।३१)। <strong>अवसन्नो व्याधितः।</strong></li>
<li>&lsquo;आचारेणावसन्नोपि पुनर्लेखयते यदि&rsquo; (याज्ञ० २।७ मिताक्षरायामुद्धृतं कात्यायनवचनम्)। <strong>अवसन्नो हीनः।</strong></li>
<li>&lsquo;निर्ऋत्यै त्वा इत्यवसन्नां संशीर्णां वा&rsquo; (आप० श्रौ० १०।६।१८।१०)। <strong>अवसन्ना (गौः) या न शक्नोत्युत्थातुम्।</strong></li>
<li>&lsquo;नदीकूलमिव क्लिन्नमवसीदामि&rsquo; (रा० ४।२८।५८)। <strong>अवसीदामि सोदामि। यथा सीदन्ति मम गात्राणीत्यत्रावो द्योतकस्तथेहापि।</strong></li>
<li>&lsquo;आज्यं चावसादयति&rsquo; (तै० सं० १।६।९)। <strong>अवसादयति अवपातयति। क्रमप्रयोजनं नाम्नां शाकपूण्युपलक्षितम्। प्रकल्पयेदन्यदपि न प्रज्ञामवसादयेत् इति निरुक्तवार्तिककारवाक्यम्।</strong></li>
</ul>
<h2 id="सच">सिच्</h2>
<ul>
<li>{अवसिच्}</li>
<li>सिच् (षिच क्षरणे)।</li>
<li>&lsquo;को हि क्षते क्षारमिवावसिञ्चेत्&rsquo; (अवदा० जा० २६, २९)। <strong>अवसिञ्चेत्=उपरि पातयेत्।</strong></li>
<li>&lsquo;मौञ्जैः पर्वसु बद्ध्वा पिञ्जूलिभिराप्लावयति&rsquo; (कौ० सू० ३२।३,४)। <strong>अवसिञ्चति वा।</strong></li>
<li>&lsquo;दूरादावसथान्मूत्रं दूरात्पादावसेचनम्&rsquo; (मनु० ४।१५१)। <strong>पादावसेचनम्=पादप्रक्षालन जलशेषः।</strong></li>
<li>&lsquo;प्रदीपैः काञ्चनैस्तत्र गन्धतैलावसेचितैः&rsquo; (भा० भीष्म० ९७।३१)। <strong>अवसेचितैः=कृतावसेकैः। अवसेको नाम तैलस्य प्रदीपेन्तरासेचनम्।</strong></li>
<li>&lsquo;शीतलेन जलेनैनं मूर्च्छन्तमवसेचयेत्&rsquo; (सुश्रुत० सूत्र० २७ )। <strong>अवसेचयेत् तत्र काश्चन विप्रुषोऽवपातयेत्। अवशब्दः क्षारणस्याल्पतामाह।</strong></li>
</ul>
<h2 id="सर">स्रु</h2>
<ul>
<li>{अवस्रु}</li>
<li>स्रु (स्रु गतौ)।</li>
<li>&lsquo;उदकानि च दूषयेत्, अवस्रावयेच्च&rsquo; (कौ० अ० १२।५।१४)। <strong>अवस्रावयेत् परिवाहयेत्।</strong></li>
<li>&lsquo;यो महत्यर्थसमुदये स्थितः कदर्यः सन्निधत्तेऽवनिधत्ते ऽवस्रावयति&rsquo; (कौ० अ० २।९।२५)। <strong>अवस्रावयति विषयान्तरं (देशान्तरं) संक्रमयति।</strong></li>
<li>&lsquo;कोशदण्डनिचयरक्षाविधानान्यवस्रावयिष्यामि&rsquo; (कौ० अ० ९।४।८)। <strong>अवस्रावयिष्यामि ध्वंसयिष्यामि।</strong></li>
</ul>
<h2 id="सज">सृज्</h2>
<ul>
<li>{अवसृज्}</li>
<li>सृज् (सृज विसर्गे)।</li>
<li>&lsquo;अव राजन्पशुतृपं न तायुं सृजा&rsquo; (ऋ० ७।८६।५)। <strong>अवसृज=मुञ्च।</strong></li>
<li>&lsquo;प्रथमोत्पादितं मेध्यमश्वमवासृजः&rsquo; (भा० वन० १२।१८)। <strong>विसृष्टवानसि, अमुञ्च इत्यर्थः।</strong></li>
<li>&lsquo;वृत्रस्य स ततः क्रुद्धो घोरं वज्रमवासृजत्&rsquo; (भा०)। <strong>अवासृजत्=प्राक्षिपत्=प्राहरत्।</strong></li>
<li>&lsquo;पत्न्या चानुगतो दुःखी वने प्राणानवासृजत्&rsquo; (हरि० १।१४।५)। <strong>अवासृजत्= पर्यत्यजत्=अजहात्।</strong></li>
<li>&lsquo;य आस्यन्ये अवासृजन्&rsquo; (अथर्व० ४।६।७)। <strong>अवासृजन्=समीपस्थाः प्राक्षिपन्।</strong></li>
<li>&lsquo;तासु वीर्यमवासृजत्&rsquo; (हरि० १।१।२७)। <strong>रेतोऽसिञ्चदित्याह।</strong></li>
<li>&lsquo;अथैनं कामेष्ववसृजेत्&rsquo; (चरक० सूत्र० १५।१७)। <strong>निर्यन्त्रणं कुर्यादित्यर्थः।</strong></li>
<li>&lsquo;तान्पण्डितो नावसृजेत् परेषु&rsquo; (भा० सभा० ६६।७)। <strong>तानतिवादान् परेषु परान्प्रति नावसृजेन्न मुञ्चेन्न मुखान्निःसारयेदित्यर्थः।</strong></li>
<li>&lsquo;तान्पण्डितो नावसृजेत्परेभ्यः&rsquo; (भा० उ० ३४।८०)।</li>
<li>&lsquo;प्रमादादरण्ये पशूनुत्सृष्टान्दृष्ट्वा ग्राममानीय स्वामिभ्योऽवसृजेत्&rsquo; (आप० ध० २।२८।८)। <strong>अवसृजेत्=अर्पयेत्।</strong></li>
<li>&lsquo;सूर्याया वहतुः प्रागात्सविता यमवासृजत्&rsquo; (ऋ० १०।८५।१३)। <strong>अवासृजत् प्राजत् प्रासुवत्।</strong></li>
<li>&lsquo;अवसृष्टा परापत शरव्ये ब्रह्मसंशिते&rsquo; (अथर्व० ३।१९।८)। <strong>अवसृष्टा=धनुषो विनिर्मुक्ता।</strong></li>
<li>&lsquo;यथेषुका परापतदवसृष्टाधि धन्वनः&rsquo; (अथर्व० १।३।९)। <strong>उक्तोऽर्थः।</strong></li>
<li>&lsquo;बृहस्पतिनावसृष्टां सर्वे देवा अधारयन्&rsquo; (अथर्व० १४।२।५३)।</li>
<li>&lsquo;सृजदर्णंस्यव यद् युधा गाः&rsquo; (ऋ० १।१७४।४)। <strong>अवासृजत्=अवासृजः। पुरुषव्यत्ययः। अवाङ्मुखमपातयः। अर्णांसि जलानि।</strong></li>
<li>&lsquo;समुद्रमनयत्पार्थं तत्र चैनमावासृजत्&rsquo; (भा० वन० १८७।२४)। <strong>अवासृजत् अधोऽक्षिपत्।</strong></li>
<li>&lsquo;सुपेशसं मा ऽ व सृजन्त्यस्तम्&rsquo; (ऋ० ५।३०।१३)। <strong>गृहं गन्तुमनुजानन्तीत्याह।</strong></li>
<li>&lsquo;इन्द्रमेव तत् स्वायां दिशि प्रीत्वा ऽवसृजति&rsquo; (शां० ब्रा० २।२)। <strong>उक्तोऽर्थः।</strong></li>
<li>&lsquo;अव द्रुग्धानि पित्र्या सृजा नोऽव या वयं चकृमा तनूभिः&rsquo; (ऋ० ७।८६।५)। <strong>अवसृज विमुञ्च, अस्मत्तो विश्लेषय।</strong></li>
<li>&lsquo;अव वृष्टिं सृजतं जीरदानू&rsquo; (ऋ० ५।६२।३)। <strong>अवसृजतम् अधः प्रेरयतम्।</strong></li>
<li>&lsquo;वनस्पतिरवसृष्टो न पाशैः&rsquo; (तै० ब्रा० २।६।८।४)। <strong>अवसृष्टो मुक्तः।</strong></li>
</ul>
<h2 id="सप">सृप्</h2>
<ul>
<li>{अवसृप्}</li>
<li>सृप् (सृप्लृ गतौ)।</li>
<li>&lsquo;असौ योऽवसर्पति नीलग्रीवो विलोहितः&rsquo; (वा० सं० १३।७)। <strong>अवसर्पति=अवाचीनं सर्पति सरति।</strong></li>
<li>&lsquo;तदप्येतद् उत्तरस्य गिरेर्मनोरवसर्पणम्&rsquo; (श० ब्रा० १।८।१।६)। <strong>अवसर्पणमवरोहरणम्।</strong></li>
</ul>
<h2 id="स">सो</h2>
<ul>
<li>{अवसो}</li>
<li>सो (षो अन्तकर्मणि)।</li>
<li>&lsquo;अव स्य हरी वि मुचा सखाया&rsquo; (ऋ० ६।४०।१)। <strong>अवस्य। अवोपसृष्टस्य अवस्यतेर्लोण्मध्यमैकवचने रूपम्। सखायौ हरी वाजिनौ बिषितौ कुर्वित्याह।</strong></li>
<li>&lsquo;स्यतिरुपसृष्टो विमोचने&rsquo; (नि० १।१७)।</li>
<li>&lsquo;अवस्यति हैतद्यद् गार्हपत्यं चिनोति। … य उ वैके चाग्निचितोऽस्यामेव तेऽवसिताः&rsquo; (श० ब्रा० ७।१।१।१)। <strong>अवस्यति=स्वस्यावस्थितिं करोति।</strong></li>
<li>&lsquo;स्वकृत इरिणे नावस्येत्&rsquo; (आप० श्रौ० ५।७।२५।९)। <strong>नावस्येत्=न तिष्ठेत्। इरिणेऽतृणे।</strong></li>
<li>&lsquo;अगदः सोमेन पशुनेष्ट्येष्ट्वाऽवस्येत्&rsquo; (आश्व० गृ० ४।१।४)। <strong>अवस्येत् गृहं प्रविश्य वसेदिति हरदत्तः।</strong></li>
<li>&lsquo;यानि वा इमानि पृथिव्याश्चित्राणि तानि नक्षत्राणि तस्मादश्लीलनामानि चित्रे नावस्येन्न यजेत&rsquo; (तै० ब्रा० १।५।२।६)। <strong>अवस्येत् निवसेदिति सायणः।</strong></li>
<li>&lsquo;आद्यन्तयोः पृथगवस्यसि मध्यतश्च&rsquo; (भा० पु० ७।९।३०)। <strong>अवस्यसि=स्थितो भवसि। कारणत्वेनावधित्वेन च विरामं करोषीति श्रीधरः।</strong></li>
<li>&lsquo;प्रतिष्ठा वा एतस्य एष्टव्या यः कृषिमवस्यति&rsquo; (काठक० १७।१२)।</li>
<li>&lsquo;शक्तिर्ममावस्यति हीनयुद्धे&rsquo; (कि० १६।१७)। <strong>अवस्यति=समाप्तिमेति, क्षीयते।</strong></li>
<li>&lsquo;वाणीं काणभूजीमजीगणदवासासीच्च वैयासिकीम्&rsquo; (मल्लिनाथः संजीवन्या उपक्रमे)। <strong>अवासासीत्=निरचिनोत्, निश्चितमजानात्।</strong></li>
<li>&lsquo;अवसेयाश्च कार्याणि धर्मेण पुरवासिनाम्&rsquo; (भट्टि० १९।१२)। <strong>अवसेयाः=जानीयाः। आशिषि लिङि प्रयोगः।</strong></li>
<li>&lsquo;देवयजन एवैनं तदवसाययति&rsquo; (ऐ० ब्रा० ३।२)। <strong>उपवेशयतीत्यर्थः।</strong></li>
<li>&lsquo;अवसानं जोषयेत्&rsquo; (आश्व० ग० २।७।२, गो० गृ० ४।७।२)। <strong>अवसानं वास्तु।</strong></li>
<li>&lsquo;यमो ददात्यवसानमस्मै&rsquo; (ऋ० १०।१४।९)। <strong>अवसानमावासः। दहनस्थानमिति सायणः।</strong></li>
<li>&lsquo;ददाम्यस्मा अवसानमेतत्&rsquo; (अथर्व० १८।२।३७)। <strong>अवस्यन्ति निवसन्त्यत्रेत्यवसानमावासस्थानम्।</strong></li>
<li>&lsquo;अवसानं भवत्वत्र&rsquo; (भा० उ० ३१।१९)। <strong>अवसानं वसतिस्थानम्।</strong></li>
<li>&lsquo;दोहावसाने पुनरेव दोग्ध्रीम्&rsquo; (रघु० २।२३)। <strong>दोहस्यान्ते दोहकर्मणि परिणते सति।</strong></li>
<li>&lsquo;तच्छिष्याध्ययननिवेदितावसानाम्&rsquo; (रघु० १।२) <strong>अवसानं विरामः, अन्तः।</strong></li>
<li>&lsquo;अवसानेऽङ्गराजस्य योद्धव्यं भवता किल&rsquo; (वेणी० ५।३९)। <strong>अवसानं निधनम्।</strong></li>
<li>&lsquo;इदमुच्छ्रेयोऽवसानमागाम्&rsquo; (अथर्व० १९।१४।१)। <strong>अवस्यति पर्याप्तं भवति प्रयाणमत्र स्थाने इत्यवसानम्।</strong></li>
<li>&lsquo;विमुच्या वयोऽवसायाश्वान्&rsquo; (ऋ० १।१०४।१)। <strong>अवसाय=वियोज्य।</strong></li>
<li>&lsquo;स्यतिरुपसृष्टो विमोचने&rsquo; (नि० १।१७)।</li>
<li>&lsquo;अवसितं हसितं प्रसितम्&rsquo; (भट्टि० १०।६)। <strong>अवसितम्=समाप्तम्=अपगतम्।</strong></li>
<li>&lsquo;अवसितो दर्शनार्थः&rsquo; (माल० २)। <strong>उक्तोऽर्थः।</strong></li>
<li>&lsquo;नवावसिते वैनमाहरेयुः&rsquo; (श० ब्रा० २।३।२।८)। <strong>नवे गृह इत्याह।</strong></li>
<li>&lsquo;शरवर्षैरवसायमाश्रयाशः&rsquo; (शिशु० २०।७२)। <strong>अवसायः=अन्तः=नाशः।</strong></li>
<li>&lsquo;अवसायो भविष्यामि दुःखस्यास्य कदा न्वहम्&rsquo; (भट्टि० ६।८१)। <strong>अवसायः=समापकः।</strong></li>
<li>&lsquo;अत्रा युक्तोऽवसातारमिच्छात्&rsquo; (ऋ० १०।२७।९)। <strong>अवसातारम्=विमोक्तारम्</strong></li>
<li>&lsquo;अवसेन वा अध्वानं यन्ति&rsquo; (श० ब्रा० २।६।२।१७) <strong>अवसः पाथेयं पथ्यदनम्। अन्तावसायी श्वपचे मुनिभेदे च नापिते (मेदिनी)। अत्रावपूर्वस्य स्यतेर्निवासोऽर्थ इति प्रव्यक्तम्।</strong></li>
<li>&lsquo;तस्य सप्त पदानि समस्यावस्येत्।&rsquo; (शां० ब्रा० ३।२)। <strong>अवस्येत् समाप्तिं कुर्यात्, विरमेत्।</strong></li>
<li>&lsquo;अब स्यतं मुञ्चतं यन्नो अस्ति तनूषु कृतमेनो अस्मत्&rsquo; (तै० सं० १।८।२२)। <strong>अवस्यतमवसाययतं नाशयतम्।</strong></li>
<li>&lsquo;नवाऽवसिते वा&rsquo; (का० श्रौ० ४।१३।८)। <strong>इदं पुस्तके न्यस्तचरं भूयो वैशद्यायेहानूद्यते। अवसितं गृहम्। लोके उदवसितं गृहमुच्यते। तथा चामरः पठति&ndash;गृहं गेहोदवसितम् इति। स्वामी तु सिनोते र्व्युत्पत्तिमाह।</strong></li>
<li>&lsquo;साक्षरः पदान्तो ऽवसितः&rsquo; (ऋक्तन्त्रे २।२।८)। <strong>साक्षरं समानाक्षरं पदान्तो ऽवसितोऽनुनासिको भवतीति वृत्तिः।</strong></li>
<li>&lsquo;यत्कामस्तदवस्यति&rsquo; (भा० पु० ११।१५।५)। <strong>तस्य कामस्य परां सीमानमधिगच्छतीत्यर्थः।</strong></li>
</ul>
<h2 id="सकनद">स्कन्द्</h2>
<ul>
<li>{अवस्कन्द्}</li>
<li>स्कन्द् (स्कन्दिर् गतिशोषणयोः)।</li>
<li>&lsquo;पुरीमवस्कन्द लुनीहि नन्दनम्&rsquo; (शिशु० १।५१)। <strong>अवस्कन्द=आक्राम।</strong></li>
<li>&lsquo;स नद्यवस्कन्दमुपास्पृशच्च&rsquo; (भट्टि० २।११)। <strong>नदी नदीमवस्कद्यावतीर्येत्याह।</strong></li>
<li>&lsquo;अवस्कन्दं करिष्यामि शिबिरेऽस्याद्य दुष्करम्&rsquo; (भा० सौप्तिक० ३।२७)। <strong>अवस्कन्दः=आक्रमणम्।</strong></li>
<li>&lsquo;न नाम प्रतिबन्धेन न चावस्कन्दकर्मणा। शक्य एष गिरिस्तात देवैरप्यवमर्दितुम्&rsquo; (हरि० २।४२।४५)। <strong>अवस्कन्देन=उपर्युत्प्लवनेन।</strong></li>
<li>&lsquo;रथादवस्कन्द्य&rsquo; (भा० पु० १०।३८।२६)। <strong>अवस्कन्द्य=अवप्लुत्य।</strong></li>
<li>&lsquo;नद्यवस्कन्दमुपास्पृशच्च&rsquo; (भट्टि० २।११)। <strong>नद्यवस्कन्दमिति णमुलन्तम्। अवस्कन्द्य=अवतीर्य।</strong></li>
</ul>
<h2 id="क-1">कॄ</h2>
<ul>
<li>{अवकॄ}</li>
<li>कॄ (कॄ विक्षेपे, स्कॄ= कॄ सुट्)।</li>
<li>&lsquo;रोधांसि धीरमवचस्करिरे महोक्षाः&rsquo; (शिशु० ५।६३)। <strong>अवचस्करिरे=आलिलिखुः। काशिकायां त्वत्रार्थेऽपोपसर्गः प्रयुक्तः-अपस्किरते वृषभो हृष्टः। गृहद्वाराशुचिस्थानरथ्यावस्करशोधनम् (नारदः)। अवस्करोऽन्नमलम्। अवकरेर्थेप्यस्य प्रयोगो दृश्यते।</strong></li>
</ul>
<h2 id="सतमभ">स्तम्भ्</h2>
<ul>
<li>{अवस्तम्भ्}</li>
<li>स्तम्भ् (स्तम्भू रोधने, धारणे वा सौत्रो धातुः)।</li>
<li>&lsquo;अघानि हिम्मकोयोधैरवाष्टम्भि यशोधरः&rsquo; (राज० ६।२५०)। <strong>अवाष्टम्भि=अग्राहि। अवष्टब्धो धृत इत्यर्थः।</strong></li>
<li>&lsquo;अवष्टब्धा सेना&rsquo; (पा० ८।३।६८ सूत्रे काशिकायाम्)। <strong>समीपस्थेत्यर्थः। अवष्टब्धा गौः। निरुद्धा सती समीपस्थेति तत्त्वबोधिनी।</strong></li>
<li>&lsquo;पतिव्रता च सुश्रोणी अवष्टब्धा च जानकी&rsquo; (रा० ५।५९।२३)। <strong>मया दृष्टेति हनूमद्वचः। अवष्टब्धा=निरुद्धगमना।</strong></li>
<li>&lsquo;शोधयेत्पूर्ववादं तु यावन्नोत्तरदर्शनम्। अवष्टब्धस्योत्तरेण निवृत्तं शोधनं भवेत्&rsquo; (याज्ञ० २।३ इत्यत्र मिताक्षरायामुद्धृतं नारदवचनम्)। <strong>अवष्टब्धस्य प्रतिबद्धस्य।</strong></li>
<li>&lsquo;अवष्टब्धधनुं रामं क्रुद्धं तं रिपुघातिनम्&rsquo; (रा० ३।२५।१)। <strong>अवष्टब्धधनुम्=गृहीतधनुषम्। अवलम्बितकार्मुकम्=धृतकोदण्डम्।</strong></li>
<li>&lsquo;अवष्टब्धं च मे राम नक्षत्रं दारुणैर्ग्रहैः&rsquo; (रा० २।४।१८)। <strong>आक्रान्तमित्याह।</strong></li>
<li>&lsquo;प्रकृतिं स्वामवष्टभ्य&rsquo; (गीता० ९।८)।<strong>स्वामधिष्ठायेति पाठान्तरम्।</strong></li>
<li>&lsquo;वृद्धो भार्यामवष्टभ्य&rsquo; (रा० )। <strong>आधृत्य। तस्याः कृत इति तात्पर्यार्थः।</strong></li>
<li>&lsquo;कोसलनृपतेर्द्वारमवष्टभ्य&rsquo; (रत्ना० ४)। <strong>रुद्ध्वेत्यर्थः।</strong></li>
<li>&lsquo;अवष्टभ्यासौ माम्&rsquo; (महावीर० ५।५)। <strong>परिष्वज्य, उपगुह्य।</strong></li>
<li>&lsquo;क्रोडविभागेन मामवष्टभ्य&rsquo; (काद०)। <strong>उक्तोऽर्थः।</strong></li>
<li>&lsquo;तिमिरेणावष्टभ्यमाने जीवलोके&rsquo; (काद०)। <strong>अवगुण्ठ्यमाने, आच्छाद्यमान इत्यर्थः।</strong></li>
<li>&lsquo;अवष्टभ्यमान इव जलधरैः&rsquo; (का०)। <strong>उपरुध्यमानः, पुरः सरणाद् वार्यमाणः।</strong></li>
<li>&lsquo;अथ शोकं समुत्सृज्य…स्वावष्टम्भेन&rsquo; (कथा० ६।२२)। <strong>स्वावष्टम्भेन=आत्मावलम्बनेन।</strong></li>
<li>&lsquo;प्रसन्नवदनो हृष्टः…सावष्टम्भो नरः शुचिः&rsquo; (पञ्चत० १।२१५)। <strong>अवष्टम्भोऽध्यवसायः, निर्भीकं शक्तिश्रद्धानं वा।</strong></li>
<li>&lsquo;तत्कथमहं धैर्यावष्टम्भं करोमि&rsquo; (पञ्चत० १)। <strong>धैर्यस्यावलम्बनम् आश्रयणम्।</strong></li>
<li>&lsquo;खड्गलतावष्टम्भनिश्चलः&rsquo; (मालती० ३)। <strong>अवष्टम्भोऽवलम्ब आश्रयः।</strong></li>
<li>&lsquo;मेरोश्चतुर्दिशमवष्टम्भगिरय उपक्लृप्ताः&rsquo; (भा० पु० ५।६।११)। <strong>उक्तोऽर्थः। सावष्टम्भम्=सगर्वम्।</strong></li>
<li>&lsquo;सावष्टम्भाकृतिना&rsquo; (काद०)। <strong>सावष्टम्भा ओजस्विन्याकृतिर्यस्य तेन।</strong></li>
<li>&lsquo;ईदृशोऽस्यावष्टम्भः&rsquo; (रत्ना० ४)। <strong>अध्यवसायः, निश्चयः।</strong></li>
<li>&lsquo;पलायनमवष्टम्भो वा&rsquo; (पञ्चत० ४)। <strong>स्थिरीभूय विरोध इत्यर्थः।</strong></li>
<li>&lsquo;रघोरवष्टम्भमयेन पत्त्रिणा&rsquo; (रघु० ३।५३)। <strong>स्तम्भरूपेणेति मल्लिनाथः। अवष्टम्भः स्वर्णम्, तन्मयेन तद्विकारेणेत्येवमपि
शक्यं व्याख्यातुम्।</strong></li>
<li>&lsquo;अवष्टब्धावथ क्षिप्त्वा पादौ शङ्करपाणिना&rsquo; (स्कन्दपु० मा० कौ० (२) २७।७६)। <strong>अवष्टब्धौ=अवलम्बितौ।</strong></li>
<li>&lsquo;अवष्टब्धसहायश्च&rsquo; (रा० ४।१५।१३)। <strong>परिगृहीतसहाय इत्यर्थः।</strong></li>
</ul>
<h2 id="सत">स्तॄ</h2>
<ul>
<li>{अवस्तॄ}</li>
<li>स्तॄ (स्तॄञ् आच्छादने)।</li>
<li>&lsquo;शरासनज्यातलवारणध्वनिः…प्रकम्पयन्गामवतस्तरे दिशः&rsquo; (कि० १४।२९)। <strong>अवतस्तरे=आच्छादयामास। व्यानश इत्यर्थः।</strong></li>
<li>&lsquo;उरसि रसादवतस्तरे स्तनाभ्याम्&rsquo; (शिशु० ७।४७)। <strong>अवतस्तरे=उपजुगुहे।</strong></li>
<li>&lsquo;नभोऽवस्तीर्यते जृम्भकैः&rsquo; (उत्तर०)। <strong>आच्छाद्यत इत्यर्थः।</strong></li>
<li>&lsquo;अवस्तारो जवनिका।&rsquo; (पा० ३।३।१२० इत्यत्र काशिका)।</li>
<li>&lsquo;आवसथं दद्यादुपरिशय्यामुपस्तरणमुपधानं सावस्तरणम्&rsquo; (आप० ध० २।३।६।१५)। <strong>अवस्तरणमुपरिपटः।</strong></li>
<li>&lsquo;सिद्धं कालमप्राप्तं करोत्यप्राप्तं प्राप्तं वेत्यवस्तारः&rsquo; (कौ० अ० २।८।१०)।</li>
<li>&lsquo;अवे तॄस्त्रोर्घञ्&rsquo; (पा० ३।३।१२०) <strong>इति सूत्रे ऽवस्तारो जवनिकेति वृत्तिः।</strong></li>
</ul>
<h2 id="सथ">स्था</h2>
<ul>
<li>{अवस्था}</li>
<li>स्था (ष्ठा गतिनिवृत्तौ)।</li>
<li>&lsquo;मा रायो राजन्सुयमादवस्थाम्&rsquo; (ऋ० २।२७।११)। <strong>माऽवस्थाम्=दूरे मा स्थाम्। वियुक्तो मा स्म भूवम् इत्यर्थः।</strong></li>
<li>&lsquo;सोऽवतिष्ठति&rsquo; (श० ब्रा० ५।४।३।२२)। <strong>अवरोहतीत्याह।</strong></li>
<li>&lsquo;क्षणमप्यवतिष्ठते श्वसन्यदि जन्तुर्ननु लाभवानसौ&rsquo; (रघु० ८।८७)। <strong>अवतिष्ठते=तिष्ठति, ध्रियते।</strong></li>
<li>&lsquo;समुद्रमासामवतस्थे अग्रिमा&rsquo; (ऋ० ५।४४।९)।</li>
<li>&lsquo;अयं यो भूरिमूलः समुद्रमवतिष्ठति&rsquo; (अथर्व० ६।४३।२)। <strong>अवक्रम्य तिष्ठति। उभयत्रावपूर्वस्तिष्ठतिः सकर्मकः।</strong></li>
<li>&lsquo;मयि सृष्टिर्हि लोकानां रक्षा युष्मास्ववस्थिता&rsquo; (कु० २।२८)। <strong>अवस्थिता=स्थिता। लम्बत आयत्तेति तात्पर्यार्थः।</strong></li>
<li>&lsquo;ते कपि तं समासाद्य तोरणस्थमवस्थितम्&rsquo; (रा० ५।४३।२७)। <strong>अवस्थितं सज्जम्, जागरूकम्।</strong></li>
<li>&lsquo;अवस्थितमसम्भ्रान्तं&rsquo; (माम्) (रा० ५।५८।३९)। <strong>अवस्थितो निश्चेष्टः।</strong></li>
<li>&lsquo;विपर्यये तु पितुरस्याः समीपनयनमवस्थितमेव&rsquo; (शा० ५)। <strong>अवस्थितम्=व्यवस्थितम्=निर्णीतम्।</strong></li>
<li>&lsquo;नारीर्हत्वाऽनवस्थिताः&rsquo; (मनु० ११।१३८)। <strong>अनवस्थिताः=इत्वरीः, स्वैरिणीः, असंस्थुलाः।</strong></li>
<li>&lsquo;आदित्यं वौशनसं वाऽवस्थाय प्रयोधयेत्&rsquo; (आश्व० गृ० ३।१२।१६)।</li>
<li>&lsquo;ततो निर्याय कौरव्य अवस्थाप्य च तद्बलम्&rsquo; (भा० वन० १६।२९)। <strong>अवस्थाप्य=सान्त्वयित्वा, समाहितं कृत्वा।</strong></li>
<li>&lsquo;द्वैराज्यमवस्थापयितुकामोऽस्मि&rsquo; (माल० ५)। <strong>प्रतिष्ठापयितुमना इत्याह।</strong></li>
<li>&lsquo;न शक्नोमि हृदयमवस्थापयितुम्&rsquo; (उत्तर० ४)। <strong>अवस्थापयितुम्=स्थिरीकर्तुम्।</strong></li>
<li>&lsquo;एषो अपश्रितो वलो गोमतीमवतिष्ठति&rsquo; (ऋ० ८।२४।३०)। <strong>अवतिष्ठति अधितिष्ठति।</strong></li>
<li>&lsquo;वेदकावेदकयोः कृतसमर्थावस्थयोर्देशाग्रामजातिगोत्रनामकर्माणि चाभिलिख्य…&rsquo; (कौ० अ० ३।१।१७)। <strong>अवस्थः प्रतिभूः, लग्नकः।</strong></li>
<li>&lsquo;कृतप्रतिघातावस्थः सूचकः&rsquo; (कौ० अ० २।८।२९)। <strong>अवस्था प्रातिभाव्यम्।</strong></li>
<li>&lsquo;अवस्थानं यदैव त्वमासिष्यसि परन्तप&rsquo; (रा० ४।५४।१६)। <strong>अवस्थाने बिलेऽन्तः स्थितिम्। अवोऽधोर्थे।</strong></li>
</ul>
<h2 id="सन">स्ना</h2>
<ul>
<li>{अवस्ना}</li>
<li>स्ना (ष्णा शौचे)।</li>
<li>&lsquo;अन्यस्य चावस्नातं दूरतः परिवर्जयेत्&rsquo; (भा० अनु० १०४।५९)। <strong>अवस्नातं यत्रान्येन पूर्वं स्नातम्।</strong></li>
</ul>
<h2 id="सम">स्मि</h2>
<ul>
<li>{अवस्मि}</li>
<li>स्मि (ष्मिङ् ईषद्धसने)।</li>
<li>&lsquo;अव स्मयन्त विद्युतः पृथिव्याम्&rsquo; (ऋ० १।१६८।८)। <strong>अवाङ्मुखं प्रकाशन्त इत्याह।</strong></li>
</ul>
<h2 id="सयनद">स्यन्द्</h2>
<ul>
<li>{अवस्यन्द्}</li>
<li>स्यन्द् (स्यन्दू स्रवणे)।</li>
<li>&lsquo;नट अवस्यन्दने इति धातुपाठः।&rsquo; <strong>अवस्यन्दनं नाट्यम्।</strong></li>
<li>&lsquo;पूर्वमविवक्षितस्यार्थस्यानन्तरं स्ववावये समारोपो नाट्ये ऽवस्यन्दितमुच्यते।&rsquo; <strong>तथा च दर्पणकारस्तल्लक्षणमाह।</strong></li>
</ul>
<h2 id="सरस">स्रंस्</h2>
<ul>
<li>{अवस्रंस्}</li>
<li>स्रंस् (स्रंसु अवस्रंसने)।</li>
<li>&lsquo;लवि अवस्रंसन इति धातुपाठः।&rsquo; <strong>अवशब्दोऽधोवचनो यथान्यत्र-अवलम्बन्ते तरुशाखासु वल्कलानि यतीनाम्।</strong></li>
<li>&lsquo;परिस्खलितगतिरवस्रस्तवासा: समायातः&rsquo; (तन्त्रा० १।३)। <strong>श्लथीभूतपतितवसन इत्यर्थः।</strong></li>
<li>&lsquo;अंसावस्रंसिनः शापशासनपट्टस्य&rsquo; (हर्ष० १)। <strong>अंसस्याधः पतत इत्यर्थः।</strong></li>
</ul>
<h2 id="सवप">स्वप्</h2>
<ul>
<li>{अवस्वप्}</li>
<li>स्वप् (ञिष्वप् शये)।</li>
<li>&lsquo;अथ रात्र्यां व्यतीतायामवसुप्तमनन्तरम्&rsquo; (रा० २।५६।१)। <strong>अवसुप्तमीषत् सुप्तम् इति तिलककारो रामः।</strong></li>
<li>&lsquo;तं शब्दमवसुप्तस्तु जटायुरथ शुश्रुवे&rsquo; (रा० ३।५०।१)। <strong>उक्तोऽर्थः। स्थानेऽवशब्दप्रयोगो वश्यवाचः कवेः। ईषत्सुप्त एव शब्दं शृणुयान्न प्रसुप्तः सुषुप्तो वा।</strong></li>
<li>&lsquo;इयं पद्मावत्यवसुप्ता (स्वप्न० ५)। <strong>अत्रास्थानेऽवः। न ह्यत्र स्वापस्याल्पताऽभिप्रेता। लेखकप्रमादो वाऽयं स्यात्।</strong></li>
<li>&lsquo;अचकितमवसुप्तं पाण्डवानामनीकम्। निशि सुनिशितशस्त्रो द्रोणसूनुर्जघान&rsquo; (का० नी० सा० १९।७१)॥ <strong>अत्रावः सुतमामनिष्टः, अर्थं हि विपर्यासयति। गाढं सुप्तानामेव पाण्डवानां वधः शक्यो द्रौणिना न त्ववसुप्तानामीषत्सुप्तानाम्। मन्ये कामन्दकोऽत्रानर्थकमवं प्रयुङ्क्ते स्वापमात्रं च विवक्षते।</strong></li>
</ul>
<h2 id="सव">स्वृ</h2>
<ul>
<li>{अवस्वृ}</li>
<li>स्वृ (स्वृ शब्दोपतापयोः)।</li>
<li>&lsquo;अव स्वराति गर्गरः&rsquo; (अथर्व० २०।९२।६)। <strong>मन्दं शब्दायत इत्यर्थः।</strong></li>
</ul>
<h2 id="हन">हन</h2>
<ul>
<li>{अवहन}</li>
<li>हन (हन हिंसागत्योः)।</li>
<li>&lsquo;व्रीहीनवहन्ति।&rsquo; **उलूखले मुसलेनावताड्य तुषं विविनक्ति। अवासां जहि शर्धो यातुमतीनाम्&rsquo; (ऋ० १।१३३।३)। <strong>अवजहि=चूर्णय।</strong></li>
<li>&lsquo;अवैनान् दुन्दुभे जहि&rsquo; (अथर्व० ५।२०।१)। <strong>संचूर्णय, संपिण्ड्ढि।</strong></li>
<li>&lsquo;अव ब्रह्मद्विषो जहि&rsquo; (अथर्व० २०।९३।१)।</li>
<li>&lsquo;उद्यंस्त्वं देव सूर्य सपत्नानव मे जहि&rsquo; (अथर्व० १३।१।३२)। <strong>उक्तोऽर्थः। अत्रोदाहरणेषु सर्वत्रावोऽयमुपसर्गः साकल्यमाह क्रियाया नासाकल्यं यथाऽन्यत्र। इदमवश्यमभ्युपेयम्। व्यवहारोऽत्र मानम्।</strong></li>
<li>&lsquo;कर्णावघातानिपुणेन च ताड्यमाना दूरीकृताः करिवरेण&rsquo; (तरङ्गभङ्गाः) (नी० प्र० २)। <strong>अवघातः=प्रहारः।</strong></li>
<li>&lsquo;अधरे दत्तदन्तावघाते&rsquo; (सा० द०)। <strong>उक्तोऽर्थः। अवधातो व्रीहीणाम्। अवघातः कण्डनम्। अवहननम्=कण्डनम्।</strong></li>
<li>&lsquo;अवहननायोलूखलम्।&rsquo; (पा० २।१।३६। वृत्तौ)। <strong>अवहननमिति फुप्फुसस्यापि समाख्या भवति तथा च याज्ञवल्क्ये प्रयोगः-वपा वसाऽवहननम् (३।९४)।</strong></li>
<li>&lsquo;वज्रेणावहतः शयाम्&rsquo; (=शेताम्) (अथर्व० ६।१३४।२)। <strong>अवः साकल्ये।</strong></li>
<li>&lsquo;अथो अवघ्नती हन्त्यथो पिनष्टि पिंषती&rsquo; (ऋ० १।१९१।२)। <strong>(विषौषधिः) अवघ्नती=अवहन्यमाना कण्ड्यमाना।</strong></li>
<li>&lsquo;नासुष्वेरापिर्न सखा न जामिर्दुष्प्राव्यो ऽवहन्तेदवाचः&rsquo; (ऋ० ४।२५।६)। <strong>अवहन्ता पराहन्ता पराणोदयिता। हिंसिता, चूर्णयिता।</strong></li>
<li>&lsquo;स्वर्भानोरध यदिन्द्र माया अवो दिवो वर्तमाना अवाहन्&rsquo; (ऋ० ५।४०।६)। <strong>अवाहन् अपनुदसीत्यर्थः।</strong></li>
<li>&lsquo;अव रक्षो दिवः सपत्नं वध्यासम् इत्यवहन्ति&rsquo; (आप० श्रौ० १।१९।१०)। <strong>अववध्यासम् पराणुद्याम्।</strong></li>
</ul>
<h2 id="हस">हस्</h2>
<ul>
<li>{अवहस्}</li>
<li>हस् (हसे हसने)।</li>
<li>&lsquo;यच्चावहासार्थमसत्कृतोसि&rsquo; (गीता० ११।४३)। <strong>अवहासः=प्रहासः परिहासः।</strong></li>
<li>&lsquo;अवहासं ततो मुक्त्वा रावणो वाक्यमब्रवीत्&rsquo; (रा० ७।१८।८)। <strong>अवहासः सनिन्द उपहासः।</strong></li>
<li>&lsquo;कथं नु सर्वलोकस्य नावहास्या भवेमहि&rsquo; (भा० द्रोण० ७५।३)। <strong>अवहास्याः=उपहासयोग्याः। अन्तर्लीनमवहस्य। इहावहासः स्मितपर्यायः। सार्थकोऽवशब्दः।</strong></li>
<li>&lsquo;तत्रावहसितश्चासीत् प्रस्कन्दन्निव संभ्रमात्&rsquo; (भा० आदि० १।१३६)। <strong>अवहसितोऽनादरेणोपहसितः। अवशब्दोधोऽर्थे।</strong></li>
</ul>
<h2 id="ह">हा</h2>
<ul>
<li>{अवहा}</li>
<li>हा (ओहाक् त्यागे)।</li>
<li>&lsquo;परायद्भ्योऽवहीये सखिभ्यः&rsquo; (ऋ० १०।३४।५)। <strong>अवहीये=पृष्ठतस्त्यज्ये।</strong></li>
<li>&lsquo;अस्मास्ववहीनेषु&rsquo; (शा०)। <strong>उक्तोर्थः।</strong></li>
<li>&lsquo;अवहीनाः कथाः&rsquo; (दशकु०)। <strong>अवहीनाः=अवसिताः=विरताः।</strong></li>
<li>&lsquo;विक्रियायाश्च सद्भावे नित्यत्वमवहीयते&rsquo; (तत्त्वसं० २९५)। <strong>अवहीयते हीयते। नार्थोऽवेन। अस्थाने चायम्।</strong></li>
<li>&lsquo;मा वयमेतमवहाय परा गाम&rsquo; (काठक सं० ७।१२)। <strong>अवहाय पृष्ठतो विहाय।</strong></li>
<li>&lsquo;तुग्रो ह भुज्युमश्विनोदमेघे रयिं न कश्चिन्ममृवाँ अवाहाः&rsquo; (ऋ० १।११६।३)। <strong>अवाहाः=अवस्तादहासीत्।</strong></li>
</ul>
<h2 id="ह-1">हु</h2>
<ul>
<li>{अवहु}</li>
<li>हु (हु दानादनयोः, प्रीणने चेत्येके)।</li>
<li>&lsquo;अव स्म यस्य वेषणे स्वेदं पथिषु जुह्वति&rsquo; (ऋ० ५।७।५)। <strong>अवजुह्वति अधोमुखं जुह्वति।</strong></li>
</ul>
<h2 id="ह-2">हृ</h2>
<ul>
<li>{अवहृ}</li>
<li>हृ (हृञ् हरणे)।</li>
<li>&lsquo;समादिष्टो मया क्षिप्रं धनूंष्यवहरोत्तर&rsquo; (भा० वि० ४०।२)। <strong>अवहर=अवतारय। अवोऽधोऽर्थे।</strong></li>
<li>&lsquo;स्वान्यनीकानि बीभत्सुः शनकैरवहारयत्&rsquo; (भा० द्रोण० १६।५१)। <strong>अवहारयत्=अवाहारयत्=प्रतिसमहरत्।</strong></li>
<li>&lsquo;रतिं चावहरेत्समम्&rsquo; (यो० वा० ५।२४।४४)। <strong>अवहरेत्=परिहरेत्।</strong></li>
<li>&lsquo;अवहरत्यग्नेऽभ्यावर्तिन्निति&rsquo; (का० श्रौ० १६।५।१५)। <strong>अवहरति=आत्मसमीपं प्रापयति। श्याद्व्यधेति (३।१।१४१) सूत्रेण णप्रत्ययेऽवहारशब्दः कर्तरि साधितः। अवहरति नीचैरप्सु कर्षतीत्यवहारो ग्राहः। अवहारश्चौर इत्याभिधानिकाः। प्रयोगस्तु नयनयोरयनं न यातः।</strong></li>
<li>&lsquo;संभवत्यवहरति पचति&rsquo; (पा० ५।१।५२) सूत्रे प्रस्थमवहरति स्थाली प्रास्थिकीत्युदाहरणं काशिकायाम्। उपसंहरणमवहार इति च तत्रैव। आधारादाधेयप्रमाणस्य न्यूनताऽवहार इति पदमञ्जर्यां हरदत्तः।**</li>
<li>&lsquo;क्रियतामवहारोऽस्माद् युद्धाद् ब्राह्मणसंवृतात्&rsquo; (भा० आदि० १९०।३५)। <strong>अवहारः कञ्चित्कालं युद्धविरामः।</strong></li>
<li>&lsquo;एवं राजन्नवहारो बभूव&rsquo; (भा० उ० १८२।३०)।</li>
<li>&lsquo;ततोऽवहारः सैन्यानां तव तेषां च भारत&rsquo; (भा० भीष्म० ४८।१२०)। <strong>शिबिरं प्रति संहार इहावहार उक्तः।</strong></li>
<li>&lsquo;अर्भकमवहृतं भवति&rsquo; (नि० ३।२०)। <strong>अवहृतमूनपरिमाणम् इति स्कन्दस्वामी।</strong></li>
<li>&lsquo;उत्तरां जुहूमध्युह्य प्राचीमवहृत्य जुहोति&rsquo; (का० श्रौ० ३।२।२४)। <strong>अवहृत्य=अवतार्य।</strong></li>
<li>&lsquo;आधिश्चोपनिधिश्चोभौ न कालात्ययमर्हतः। अवहार्यौ भवेतां तौ दीर्घकालमवस्थितौ&rsquo; (मनु० ८।१४५)॥ <strong>अवहार्यौ= प्रत्यर्पणीयौ।</strong></li>
<li>&lsquo;अवहार्यो भवेच्चैव सान्वयः षट्शतं दमम्&rsquo; (मनु० ८।१९८)। <strong>अवहार्यः=दण्ड्यः, षट्शतं दमं दाप्य इत्यर्थः।</strong></li>
<li>&lsquo;युद्धावहारिकं यच्च पितुः स्यात्स हरेत्तु तत्&rsquo; (भा० अनु० ४७।४९)। <strong>युद्धेऽवह्रियतेऽपह्रियते जयेन प्राप्यते रथगजायुधकवचादिकं तद् युद्धाऽवहारिकम् प्रधनधनम्।</strong></li>
<li>&lsquo;धर्म्यं शुल्कमवहारयेत्&rsquo; (अधिकृतैः) (आप० ध० २।१०।२६।९)। <strong>ग्राहयेदित्यर्थः।</strong></li>
<li>&lsquo;कच्चिदभ्यागता दूराद्वणिजो लाभकारणात्। यथोक्तमवहार्यन्ते शुल्कं शुल्कोपजीविभिः&rsquo; (भा० सभा० ५।१४)॥ <strong>अवहार्यन्ते=दाप्यन्ते।</strong></li>
<li>&lsquo;आयव्ययनीवीनामग्राणि श्रुत्वा नीवीमवहारयेत्&rsquo; (कौ० अ० २।७।१८)। <strong>अवहारयेत् कोशं प्रति प्रेरयेत्। नीवी परिशेषः। अग्रं सम्पिण्डितो राशिः।</strong></li>
<li>&lsquo;अवहृत्योपरिनाभि धारयन्&rsquo; (का० श्रौ० १६।३।८)। <strong>अवहृत्य नीचैरवतार्य।</strong></li>
</ul>

  </div>
</article>


        

        



    <aside class="card border noPrint" id="section-tree-item-koshaH_upasargArtha-chandrikA_072_ava_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/sanskrit/koshaH/upasargArtha-chandrikA/072_ava/">०७२ अव </a>
            <a data-toggle="collapse" href="#section-tree-item-body-koshaH_upasargArtha-chandrikA_072_ava_md" role="button" aria-expanded="false" aria-controls="section-tree-item-body-koshaH_upasargArtha-chandrikA_072_ava_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-koshaH_upasargArtha-chandrikA_072_ava_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७२ अव</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/sanskrit/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/sanskrit/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/sanskrit/actions/workflows/build.yml"><img src="https://github.com/vishvAsa/sanskrit/actions/workflows/build.yml/badge.svg"> Built </a> on 2026 Feb 5 11:08:52 UTC. (<a href="http://google.com/search?q=11%3a08%3a52%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
